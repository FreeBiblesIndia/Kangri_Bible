\id ACT Kangri Bible
\ide UTF-8
\rem Copyright Information: Creative Commons Attribution-ShareAlike 4.0 License
\h चेलयां दे कम्म
\toc1 चेलयां दे कम्म
\toc2 चेलयां दे कम्म
\mt1 Acts
\mt1 चेलयां दे कम्म
\is भूमिका
\ip चेलयां दे कम्मां दा वखान लूका रचित सुसमाचार ते अग्गे द़ा वखान ऐ । इसदा खास मकसद एह दस्सणां ऐ कि यीशु दे शुरू दे विरोधियां पवित्र आत्मां दी अगुआई च, यीशु दे बारे च सुसमाचारे जो "यरूशलेम कने सारे यहूदिया कने सामरिया च, कने धरतिया दी छोर तिकर" ( 1: 8 ) किआं फैलाया । एह मसीही आन्दोलन दा विवरण ऐ जेह्ड़ा यहूदी लोकां दे बीच शुरू होया, होर बधी करी पूरे संसार दे लोकां दा वसुआस बणी गैआ । लेखक इसा गल्ला दा भी ध्यान रखदा ऐ कि तिसदे पाठकां जो एह निश्चा आई जां कि मसीही लोक रोमी साम्राज्य तांई इक्क विद्रोही राज्जनैतिक ताकत नी थे, कने मसीही वसुआस यहूदी धर्म दी पूर्ति था ।
\ip चेलयां दे कम्म दिया कताबा जो त्रै हिस्सेयां च बंडेया जाई सकदा ऐ, जेह्ड़ा निरंतर बढ़दे क्षेत्र जो दस्सदा ऐ जिन्हां च यीशु मसीह दा सुसमाचार प्रचार कित्ता गैआ कने कलेसियां स्थापित कित्ती गैई : 1) यीशु मसीह दा सुअर्ग जाणे दे बाद यरुशलेम च मसीही आन्दोलन दी शरुआत; 2) पलस्तीन दे होरनी हिस्सेयां च इसदा प्रसार; कने 3) भूमध्य सागर दे देशां च रोम तिकर इसदा प्रसार ।
\ip चेलयां दे कम्मां दी इक्क खास विशेषता ऐ पवित्र आत्मां जो क्रियाशीलता । सैह पिन्तेकुस्त दे दिन यरूशलेम च किट्ठे होये वसुआसियां पर बड़ी सामर्थ सौगी लौंदा ऐ, कने इसा कताबा च वर्णित घटनां दे दौरान कलेसिया कने तिसदे अगुआं दा मार्गदर्शण करदा कने सामर्थ दिंदा ऐ । चेलयां दे कम्मां च दित्ते गै कई उपदेशां च प्रारम्भिक मसीही संदेश दा सार पेश कित्ता ऐ, कने इन्हां च वर्णित घटनां वसुआसियां दी जिन्दगी च कने कलेसिया दी सेहभागिता च इस इस संदेश दी सामर्थ जो प्रगट करदी ऐ ।
\iot रूप रेखा
\ip गवाही तांई त्यारी 1: 1 -26
\io क. यीशु दा आखरी हुक्म कने प्रतिज्ञा 1: 1- 14
\io ख. यहूदा दा उतराधिकारी 1: 15 -26
\ip यरूशलेम दी गवाही 2: 1 --- 8: 3
\ip यहूदिया कने सामरिया च गवाही 8: 4 --- 12: 25
\ip पौलुसे दा सेवा दे कम्म 13: 1 --- 28: 31
\io क. पैहली पचार यात्रा 13: 1 --- 28: 31
\io ख. यरूशलेम च सम्मेलन 15: 1- 35
\io ग. दूई प्रचार यात्रा 15: 36 --- 18: 22
\io घ. त्री प्रचार यात्रा 18: 23 --- 21: 16
\io च. यरूशलेम, कैसरिया कने रोम च कैदी पौलुस 21: 17 --- 28: 31
\c 1
\s परिचय
\p
\v 1 हे थियुफिलुस, मैंई तां पैहलिया कताबा च तिन्हां सारियां गल्लां दे बारे च लिख्या ऐ जेहड़ा यीशु शुरू ते करदा कने सखांदा रैह्आ,
\v 2 तिस दिन तिकर जाह्लू सैह तिन्हां चेलयां जो जिन्हां जो तिन्हीं चुणेया था पवित्र आत्मां दिया बजाह ते हुक्म दैई करी ऊपर उठाया नी गैआ ।
\v 3 तिन्हीं दुख झेलणे दे बाद बड़े पक्केयां सबूतां नैं अपणे आप्पे जो जिंदा दस्सेया, कने चालियां दिनां तिकर सैह तिन्हां जो दुस्सदा रैह्आ, कने परमात्में दे राज्जे दियां गल्लां करदा रैह्आ ।
\v 4 कने तिन्हां नैं मिली करी तिन्हां जो हुक्म दित्ता, “यरूशलेमे जो मत छड्डा, अपर पिता दी तिसा प्रतिज्ञा दे पूरे होणे दा इंतजार करदे रैह्आ, जिसदी चर्चा तुहां मिन्जो ते सुणियो ।
\v 5 क्जोकि यूहन्ने तां पाणिये च बपतिस्मा दित्या पर थोड़ेयां दिनां बाद तुहां पवित्र आत्मां ते बपतिस्मा पांगे ।”
\s यीशु मसीह दा सुअर्गे पर चुकया जाणां
\p
\v 6 कने तिन्हां किट्ठे होई नैं तिसते पूछया, “हे प्रभु, क्या तू इस बग्त इस्त्राएले दा राज्ज फेरी दिगां ।”
\v 7 तिन्हीं तिन्हां नैं ग्लाया, “तिन्हां बग्तां या कालां जो जाणना, जिन्हां जो पितें अपणे अधिकार च रखया ऐ, तुहां दा कम्म नी ।
\v 8 अपर पवित्र आत्मां तुहां पर ओंगी ताह्लू तुहां सामर्थ पांगे; यरूशलेम कने सारे यहूदिया कने सामरिया च, कने धरतिया दे अंत तिकर मेरे गवाह होंगे ।”
\v 9 एह ग्लाई नैं तिन्हां दे दिखदे -दिखदे ऊपरेयो चुकी लैआ, कने बदळां तिसियो तिन्हां दी अंखी ते लकाई लैआ ।
\v 10 तिसदे जांदे बग्त जाह्लू सैह अम्बरे बक्खी दिखा दे थे, तां दिखा दो माणु चिट्टेयां कपड़ेयां लाई करी तिन्हां अल्ल आई खड़ूते,
\v 11 कने तिन्हां नैं ग्लाया, “हे गलीली माणुओ, तुहां क्जो खड़ौई करी अम्बरे बक्खी दिखा दे हन, एही यीशु, जेह्ड़ा तुहां दे बक्खे ते सुअर्गे पर चुकी लैआ गैआ ऐ, जिस तरीके नैं तुहां तिसियो सुअर्गे च जांदे दिख्या ऐ तिस ई तरीके नैं सैह भिरी ओंगा ।''
\s मत्तियाहे जो यहूदे दा औधा मिलणां
\p
\v 12 ताह्लू सैह जैतून नांये दे प्हाड़े ते जेह्ड़ा यरूशलेमे दे नैड़े ते कुल इक्क सब्त दे दिने तक्र दूर ऐ, यरूशलेमे जो वापस हट्टी आये ।
\v 13 जाह्लू सैह तित्थु पुज्जे तां तिसा कमरे दिया बोड़ी च गै, जित्थू पतरस कने यूहन्ना कने याकूब कने अन्द्रियास कने फिलिप्पुस कने थोमा कने बरतुल्मै कने मत्ती कने हलफईये दा पुत्तर याकूब कने शमौन जेलोतेस कने याकूबे दा पुत्तर यहूदा रैंह्दे थे ।
\v 14 एह सब कने तिसदे भाऊ कने यीशु दी माता मरियम कने होर जणासां सौगी इक्क मन होई करी प्रार्थना च लग्गी रैह ।
\v 15 तां पतरस तिन्हां लगभग इक्क सौ भी माणुआं दे बिच खड़ौई करी ग्लाणां लग्गा,
\v 16 “हे भाऊओ, जरूरी था कि पवित्रशास्त्रे दा सैह वचन पूरा होयें जेह्ड़ा पवित्र आत्मां दाऊदे दे मुँमें ते यहूदा दे बारे च, जेह्ड़ा यीशु जो पकड़वाणे आळे दा अगुवा था, जेह्ड़ा पैहलें ई दस्सी दित्या था ।
\v 17 क्जोकि सैह तां अहां च गिणेया गैआ, कने इसा सेवकाईया च साझी भी होया ।
\v 18 तिन्हीं अधर्मे दिया कमाईया नैं इक्क खेत खरीदेया, कने मुँडे भार पैआ कने तिसदा पेट फटी गैआ कने तिसदियां सारियां आंन्द्रा निकळी गियां ।
\v 19 इसा गल्लां जो यरूशलेम दे सारे रैहणे आळे जाणी गै, ऐत्थू तिकर कि तिस खेते दा नां तिन्हां दिया भासा च 'हकलदमा' मतलब ‘खूने दा खेत’ पैई गैआ ।
\v 20 भजन संहिता च लिख्या ऐ,
\q 'तिसदा घर उजड़ी जां, कने तिस च कोई ना बस्सें, ‘कने 'तिसदी जगाह कोई दूआ लैई लैं ।'
\p
\v 21 इसतांई जितणेयां दिनां तिकर प्रभु यीशु अहां सौगी ओंदा जांदा रैह्आ –- मतलब यूहन्ने दे बपतिस्मे ते लैई करी तिसियो अहां दे सामणे ते ऊपर चुकणे तिकर – जेह्ड़े लोक लगातार अहां सौगी रैह्,
\v 22 ठीक ऐ कि तिन्हां च इक्क माणु अहां सौगी तिसदे जिंदे होणे दा गवाह होई जां ।
\v 23 ताह्लू तिन्हां दूनी जो खरेड़ी दित्ता, इक्क यूसुफ जिसियो बर-सबा भी ग्लांदे थे, कने तिसदा असली नां यूसतुस ऐ, कने दूआ मत्तियाहे जो,
\v 24 कने एह प्रार्थना किती, “हे प्रभु, तू जेह्ड़ा सारेयां देयां मनां जाणदा ऐ, एह प्रकट कर कि इन्हां दूनी च तैं कुसीयो चुणेया ऐ,
\v 25 कि सैह इसा सेवकाईया कने प्रेरिताईया दी जगाह लैं, जिसायो यहूदा छड्डी करी अपणियां जगाह जो चली गैआ ।”
\v 26 ताह्लू तिन्हां तिन्हां दे बारे च चिट्ठियां पाईयां, कने चिट्ठी मत्तियाह दे नांये पर निकळी । कने सैह तिन्हां ग्यारां चेलयां सौगी गिणेया गैआ ।
\c 2
\s पवित्र आत्मां दा लौणां
\p
\v 1 जाह्लू पिन्तेकुस्त दा दिन आया, तां सैह सारे इक्की जगह कठरोयो थे ।
\v 2 इक्क दम अम्बरे ते बडे तूफ़ाने दी उआज आई, कने पूरा घर जित्थू सैह बैठयो थे, हिल्ली गैआ ।
\v 3 कने तिन्हां जो अग्गी साइआं जीभां निकळदियां दुस्सियां कने तिन्हां च हर इक्की जो दुस्सणां लग्गी ।
\v 4 सैह सारे ई पवित्र आत्मां नैं भरौई गै, कने जिआं आत्मां तिन्हां जो ग्लाणे दी सामर्थ्य दित्ती, सैह होर बोली ग्लाणां लग्गे ।
\p
\v 5 अम्बरे थलै दी हर इक्क जाति ते भक्त यहूदी यरूशलेमे च ई रैंह्दे थे ।
\v 6 जाह्लू एह उआज आई तां भीड़ किट्ठी होई गैई कने लोक डरी गै, क्जोकि हर इक्की जो ऐही सणांई दिंदा था कि सैह मेरिया बोलिया च ग्ला दे हन ।
\v 7 सैह सारे च हैरान कने परेशान होई नैं ग्लाणां लग्गे, “दिखा एह जेह्ड़ा ग्ला दे हन क्या सारे गलीली नी हन ।”
\v 8 तां भिरी क्जो अहां च हर इक्क अपणे-अपणे जन्म भूमि दी बोली सणां करदा ऐ ।
\v 9 अहां जेह्ड़ा पारथी कने मेदी कने एलामी कने मेसोपोटामिया कने यहूदिया कने क्प्पदूकिया कने पुन्तुस कने आसिया,
\v 10 कने फ्रूगिया कने पन्फूलिया कने मिस्त्र कने लीबिया देश जेह्ड़ा कुरेने दे अक्खे बक्खे दे हन इन्हां सारें देसां दे रैहणे आळेयां कने रोमी प्रवासी,
\v 11 मतलब यहूदी कने यहूदी मत धारण करणे आळे, क्रेती कने अरबी भी हन, अपर अपणी-अपणी भाषा च तिन्हां ते परमात्में दे बड़े बड़े कम्मा दी चर्चा सुणदे हन ।”
\v 12 कने एह सब हैरान होये कने डरी करी इक्की दूये नैं ग्लाणां लग्गे, “एह क्या होआ दा ऐ ।”
\v 13 अपर दूये मजाक करी नैं ग्लाणां लग्गे, “एह तां नौईया शराबा दे नशे च मस्त हन ।”
\s पतरसे दा भाषण
\p
\v 14 ताह्लू पतरस तिन्हां ग्यारां सौगी खड़ौई नैं जोरे नैं ग्लाणां लग्गा, “हे यहूदी कने हे यरूशलेमे च रैहणे आळेयो, एह जाणी लैआ, कने कनं लगाई नैं मेरियां गल्लां जो सुणां ।
\v 15 जिआं तुहां समझा दे हन, एह लोक नशे च नी हन, क्जोकि अल्ली तां दिन चढ़ेया ऐ ।
\v 16 अपर एह सैह गल्ल ऐ, जेह्ड़ी योएल भविष्यवक्ते ग्लाईयो थी :
\q
\v 17 परमात्मां ग्लांदा ऐ, कि अंत दे दिनां च इआं होंणा कि मैं अपणी आत्मां सारेयां लोकां जो दिंगा, कने तुहां दे पुत्तर कने तुहां दियां कुड़ियां भविष्यवाणी करगियां, कने तुहां दे जुआन माणु दर्शन दिखगे, कने तुहां दे स्याणे सुपने दिखगे ।
\q
\v 18 अपर मैं अपणे दासां कने अपणी दासियां पर भी तिन्हां दिना च अपणी आत्मां दैणी ऐ, कने तिन्हां भी भविष्यवाणी करणी ऐ ।
\q
\v 19 कने मैं ऊपर अम्बरे च अनोखे कम्म कने थलैं धरतिया पर चमत्कार, मतलब खूने दा कने अग्गी दा कने धूयें दा बदळ दस्सगा ।
\q
\v 20 प्रभु दे म्हान कने तेजस्वी दिनां ओणे ते पैंहले सूरज नैहरे कने चन्द्रमा खूने साइआं होई जाणां ।
\q
\v 21 जिन्हीं कुणी प्रभु दा नां लैणां, तिन्हीं उद्धार पाणां ।
\p
\v 22 “हे इस्त्राएलियो, इन्हां गल्लां सुणां : यीशु नासरी इक्क माणु था जिसदा परमात्में दे पास्से ते होणे दा सबूत तिन्हां सामर्थी दे कम्मां कने हैरान करणे आळे कम्मां कने नशाणा ते दुस्सदा ऐ, जेह्ड़े परमात्में तुहां दे बिच तिसदिया बजाह ते दस्से जिन्हां जो तुहां अप्पु ईं जाणदे हन ।
\v 23 तिसी यीशु जो, जेह्ड़ा परमात्में दी बणांंई होई योजना कने पैहले दे ज्ञानां मताबक पकड़ुवाया गैआ, तुहां अधर्मियां दे हत्थां नैं सूलिया पर टूंगी करी मारी दित्ता ।
\v 24 अपर तिसियो परमात्में मौती दे बंधना ते छड्डाई करी जिंदा कित्ता; क्जोकि तिस तांई सम्भव ई नी था कि मौत तिसियो अपणे वशे च रखी पांदी ।
\v 25 क्जोकि दाऊद तिसदे बारे च ग्लांदा ऐ,
\q 'मैं प्रभु जो हमेशा अपणे सामणे दिखदा रैह्आ क्जोकि सैह मेरे सज्जे पास्सें ऐ, तांकि मैं पैई नी जां ।
\q
\v 26 इसतांई मेरा मन खुश होया, कने मेरी जीभ भी मगन ऐ अपर मेरा पूरा शरीर आशा च बणी रैहणां ।
\q
\v 27 क्जोकि तू मेरेयां प्राणां जो अधोलोक च नी छडगा; कने ना अपणे पवित्र माणुआं जो सड़ना दिंगा ।
\q
\v 28 तैं तां मिन्जो जिन्दगिया दा रस्ता दस्सेया ऐ; तैं मिन्जो अपणे दर्शणा सौगी कने खुशिया सौगी भरी दिंगा ।'
\p
\v 29 “हे भाऊओ, मैं कुलपति दाऊद दे बारे च तुहां सौगी हिम्मता नैं ग्लाई सकदा ऐ कि सैह तां मरी गैआ कने दबेया कने तिसदी कब्र अज्जे तिकर अहां दे ऐत्थू मौजूद ऐ ।
\v 30 सैह भविष्यवक्ता था, सैह जाणदा था कि परमात्में मिन्जो सौगी कसम खादियो ऐ कि मैं तेरे वंशे च इक्की माणुये जो तेरे सिंहासणे पर बैठाळगा;
\v 31 तिन्हीं होणे आळी गल्ला जो पैहले ते ई दिखी करी मसीह दे जिंदे होणे दे बारे च भविष्यवाणी कित्तियो थी, कि नां तां तिसदा प्राण अधोलोक च रैहणां कने ना तां तिसदा शरीर सड़णां ।
\v 32 इसी यीशु जो परमात्में जिंदा कित्ता, जिसदे अहां सारे गवाह हन ।
\v 33 इस तरीके नैं परमात्में दे सज्जे हत्थे नैं संबना ते ऊची जगाह पाई नैं, कने पिता ते सैह पवित्र आत्मां पाई करी नैं जिसा दी प्रतिज्ञा कित्तियो थी तिन्हीं एह दैई दित्ती ऐ जेह्ड़ा तुहां दिखदे कने सुणदे हन ।
\v 34 क्जोकि दाऊद तां सुअर्गे पर नी चढ़या; अपर ग्लांदा ऐ, 'प्रभुयें मेरे प्रभु नैं ग्लाया, मेरे सज्जे पास्सें बैठ,
\v 35 जाह्लू तिकर कि मैं तेरे बैरियां जो तेरे पैरां दी चौकी ना करी दैं ।”
\v 36 कने हुण इस्त्राएले दा सारा घराना पक्के तरीके नैं जाणी लैआ कि परमात्में तिस यीशु जो जिसियो तुहां सूलिया पर चढ़ाया, प्रभु भी ठहराया कने मसीह भी ।”
\v 37 जाह्लू लोकां एह सुणेयां तां तिन्हां दा मन व्याकुल होई गै, कने सैह पतरस कने बाकी चेलयां ते पूछणां लग्गे, “हे भाऊओ अहां क्या करन ।”
\v 38 पतरस तिन्हां नैं ग्लाणां लग्गा, “मने बदला, कने तुहां चा हर इक्क अपणे-अपणे पापां दी माफी तांई यीशु मसीह दे नांये ते बपतिस्मा लैंगे; तां तुहां पवित्र आत्मां दा दान पांगे ।
\v 39 क्जोकि एह प्रतिज्ञा तुहां, कने तुहां दियां औलादी, कने तिन्हां सारेयां दूरे-दूरे देयां लोकां तांई भी ऐ जिन्हां जो प्रभु अहां दा परमात्मां अपणे अल्ल सस्दगा ।”
\v 40 तिन्हीं होर भी मतिआं गल्लां ते गवाही दैई करी समझाया कि अप्पु जो इसा टेढ़ीया जातिआ ते बचा ।
\v 41 कने जिन्हां तिसदा वचन ग्रहण कित्ता तिन्हां बपतिस्मा लैआ; कने तिस दिन तीन हजार माणु होर जुड़ी गै ।
\v 42 कने सैह चेलयां ते शिक्षा पाणे च, कने संगती रखणे च, कने रोटी तोड़णे च, कने प्रार्थना करणे च लग्गी रैह् ।
\s वसुआसियां दी संगति
\p
\v 43 कने सारेयां लोकां च डर छाई गैआ, कने बड़े अनोखें कम्म कने चमत्कार चेलयां दिया बजाह ते प्रकट होंदे थे ।
\v 44 कने सारे वसुआस करणे आळे किट्ठे रैंह्दे थे, कने तिसदियां सारियां चीज्जां साझे च थियां ।
\v 45 सैह अपणी-अपणी धन दौलत कने समान बेची बेची करी जिआं जिस दी जरूरत होंदी थी बंडी दिंदे थे ।
\v 46 सैह रोज इक्क मन होई करी मंदरे च किटठे होदें थे, कने घर-घर रोटी तोड़दे कने खुशी कने मने दी सीधाई सौगी खाणां खांदे थे,
\v 47 कने परमात्में दी स्तुति करदे थे, कने सारे लोक तिन्हां ते खुश थे : कने जेह्ड़ा उद्धार पांदे थे, तिन्हां जो प्रभु हर रोज तिन्हां च मिलाई दिंदा था ।
\c 3
\s लंगड़े भिखारी माणुये दा ठीक होणां
\p
\v 1 पतरस कने यूहन्ना दोपेरा बाद प्रार्थना दे बग्त मंदरे च जा दे थे ।
\v 2 कने माणु इक्क जन्म दे लंगड़े जो लैई करी ओआ दे थे, जिसियो सैह हर रोज मंदरे दे दुआरे अल्ल बैठाई दिंदे थे, जिस दुआरे जो 'सुंदर' ग्लांदे थे, तांकि सैह मंदरे च ओणे जाणे आळेयां ते भीख मंगे ।
\v 3 जाह्लू तिन्हीं पतरस कने यूहन्ने जो मंदरे च जांदे दिख्या, तां तिन्हीं तिन्हां ते भी भीखं मंगी ।
\v 4 पतरसें कने यूहन्ने तिसदे पास्सें ध्याने नैं दिखीकरी ग्लाया, “अहां बक्खीं दिख ।”
\v 5 कने तां सैह तिन्हां ते कुच्छ मिलणे दी उम्मीदा च तिन्हां पास्सें दिखणां लग्गा ।
\p
\v 6 ताह्लू पतरसें ग्लाया, “चांदी कने सोना तां मिन्जो अल्ल ऐ नी, अपर जेह्ड़ा मिन्जो अल्ल ऐ सैह तिज्जो दिंदा ऐ; यीशु मसीह नासरी दे नांये ते चल फिर ।”
\v 7 कने तिन्हीं तिसदा सज्जा हत्थ पकड़ी नैं तिसियो ठुआळेया; कने इकदम तिसदे पैरां कने गोडेयां च जोर आई गैआ ।
\v 8 सैह उटकी करी खड़ौई गैआ कने चलणां फिरणां लग्गा; कने चलदा, कने कूददा, कने परमात्में दी स्तुति करदा करदा तिन्हां सौगी मंदरे जो गैआ ।
\v 9 सारेयां लोकां तिसियो चलदे फिरदे कने परमात्में दी स्तुति करदे दिखी करी,
\v 10 तिसियो पणछैणी लैआ कि एह सैह ई ऐ जेह्ड़ा मंदरे दे 'सुन्दर दुआरे अल्ल बैई नैं भीखा मंगदा था; कने तिसा घटना नैं जेह्ड़ी तिस सौगी होईयो थी सैह बड़े हैरान कने परेशान होये ।
\s मंदरे च पतरसे दी शिक्षा
\p
\v 11 जाह्लू सैह पतरस कने यूहन्ना जो पकड़ी करी चलेया था, तां सारे लोक बड़े हैरान होई करी तिस ओसारे तिकर दौड़ी आये, जेह्ड़ा सुलैमाने दा था ।
\v 12 एह दिखी करी पतरसें लोकां नैं ग्लाया, “हे इस्त्राएलियो, तुहां इस माणुये पर क्जो शक करदे हन, कने अहां पास्सें क्जो इआं दिखा करदे हन जिआं कि अहां अपणियां सामर्थी नैं या भक्तिया नैं इसियो चलणे फिरणे जोग्गा बणांंई दित्ता ।
\v 13 अब्राहम कने इसहाक कने याकूब दे परमात्मां, अहां दे स्याणेयां दे परमात्में अपणे सेवक यीशु दी महिमा कित्ती, जिसियो तुहां पकड़ुआई दित्ता, कने जाह्लू पिलातुसें तिसियो छड़णे दा वचार कित्ता, तां तुहां सबना सामणे इन्कार किता ।
\v 14 तुहां तिस पवित्र कने धर्मी दा इन्कार कित्ता, कने विणती कित्ती कि इक्की हत्यारे जो तुहां तांई छड्डी दित्ता जां;
\v 15 कने तुहां जिन्दगिया दा रस्ता दस्सणे आळे जो मारी दित्ता, जिसियो परमात्में मरेयां ते जिंदा कित्ता; कने इसा गल्ला दे अहां गवाह हन ।
\v 16 कने तिसदे ई नांये सौगी तिस वसुआसे दिया बजाह ते जेह्ड़ा तिसदे नांये पर ऐ, इस माणुये जो जिसियो तुहां दिखा दे कने जाणदे भी हन सामर्थ दित्तियो ऐ । तिस वसुआसे नैं जेह्ड़ा तिसदिया बजाह ते ऐ, इसियो तुहां सारेयां दे सामणे बिलकुल ठीक ठाक करी दित्ता ऐ ।
\p
\v 17 “हुण हे भाऊओ मैं जाणदा ऐ कि एह कम्म तुहां नासमझा च कित्तेया, कने जिआं ई तुहां देयां अधिकारियां भी कित्ता ।
\v 18 अपर जिन्हां गल्लां जो परमात्में सारेयां भविष्यवक्तां दे मुँमें ते पैंहले ई दस्सी दित्या था, कि तिसदा मसीह दुख झेलगा, तिन्हीं तिन्हां जो इस तरीके नैं पूरा कित्ता ।
\v 19 इसतांई, मने बदला कने वापस आई जा कि तुहां दे पाप धुली जान, जिसते प्रभु दे सामणे तुहां तांई शान्ति दे दिन ओन,
\v 20 कने सैह यीशु मसीह जो घल्लें, जेह्ड़ा तुहां तांई पैंहले ई मसीह ठेहराया ऐ ।
\v 21 जरूरी ऐ कि सैह सुअर्गे च तिस बग्ते तिकर रैंह् जाह्लू तिकर कि सैह सारियां गल्लां दा सुधार ना करी लैं जिसदी चर्चा पराणे बग्ते ते परमात्में अपणे पवित्र भविष्यवक्तां दे मुँमें ते कित्ती ऐ ।
\v 22 जिआं कि मूसें ग्लाया, “प्रभु परमात्मां तुहां दे भाऊआं च तुहां तांई मिन्जो साइआं इक्क भविष्यवक्ता खरेड़णां, जेहड़ा कुच्छ सैह तुहां नैं ग्लां, तिसदी सुणना ।
\v 23 अपर हर इक्क माणु जेह्ड़ा तिस भविष्यवक्ता दी ना सुणें, लोकां च खत्म करया जाणां ।
\v 24 कने शमूएले ते लैई करी तिसदे बादे आळेयां तिकर जितणे भी भविष्यवक्तां बोले तिन्हां सबना इन्हां दिनां दा संदेश दित्या था ।
\v 25 तुहां भविष्यवक्तां दी औलाद कने तिस वादे दे हक्कदार हन, जेह्ड़ा परमात्में तुहां दे स्याणेयां नैं कित्यो हन, जाह्लू तिन्हीं अब्राहमें नैं ग्लाया, “तेरे वंशे दिया बजाह ते धरतिया दे सारे घराने आशीष पांगे ।
\v 26 परमात्में अपणे सेवके जो चुकी करी पैंहले तुहां अल्ल घल्लया, कि तुहां च हर इक्क जो तिसदी बुराईयां ते फेरी करी आशीष दैं ।”
\c 4
\s महासभा दे सामणे पतरस कने यूहन्ना
\p
\v 1 जाह्लू सैह लोकां नैं एह ग्ला दे थे, तां याजक कने मंदरे दे अधिकारी कने सदूकी तिन्हां अल्ल आये ।
\v 2 क्जोकि सैह बड़े गुस्सें होई गै कि सैह लोकां जो सखांदे थे कने यीशु दा उदारण दैई दैई करी मरेयां दे जिंदे होणे दा प्रचार करदे थे ।
\v 3 तिन्हां सैह पकड़ी पाये कने दो दिन तिकर जेला च पाई दित्ते क्जोकि संज होई गियो थी ।
\v 4 अपर वचना सुणने आळेयां च बड़ेयां वसुआस कित्ता, कने तिन्हां दी गिणती पंज हजार माणुआं दे करीब होई गैई ।
\p
\v 5 दूये दिने भी इआं ई होया कि तिन्हां दे अधिकारियां कने स्याणेयां कने शास्त्री
\v 6 कने महायाजक हना कने कैफा कने यूहन्ना कने सिकन्दर जितणे भी महायाजके दे घराने दे थे, सारे यरूशलेमे च किट्ठे होये ।
\v 7 सैह तिन्हां जो गब्बे खरेड़ी करी पूछणां लग्गे कि तुहां एह कम्म कुसा शक्तियां नैं कने कुस नांये नैं कित्ता ऐ ।
\v 8 ताह्लू पतरसें पवित्र आत्मां होई नैं तिन्हां नैं ग्लाया,
\v 9 “हे लोकां दे अधिकारियो कने स्याणेयों, इस कमज़ोर माणुये सौगी जेह्ड़ी भलाई कित्ती गैई ऐ, जे अज्ज अहां ते तिसदे बारे च पूछया जांदा ऐ, कि सैह किआं खरा होया ।
\v 10 तां तुहां सब कने इस्त्राएली माणु जाणी लैंन कि यीशु मसीह नासरी दे नांये ते जिसियो तुहां सूलिया पर चढ़ाया, कने परमात्में मरेयां ते जिंदा कित्ता, एह माणु तुहां दे सामणे भला चंगा खड़ूतेया ऐ ।
\v 11 एह सैई पत्थर ऐ जिसियो तुहां राजमिस्त्रियां घटिया जाणेयां सैह ई कुणे दे सिरे दा पत्थर बणी गैआ ।
\v 12 कुसी होर दूये ते उद्धार नी; क्जोकि सुअर्गे दे थलैं माणु च होर कोई दूआ नां नी दित्ता गैआ, जिस तांई अहां उद्धार पाई सकन ।”
\p
\v 13 जाह्लू तिन्हां पतरसे कने यूहन्ने दी हिम्मत दिखी, कने एह जाणेया कि एह अनपढ़ कने साधारण माणु हन, तां हैरान होये; भिरी तिन्हां जो पणछैणयां, कि एह तां यीशु सौगी रैहयो हन ।
\v 14 तिस माणुये जो जेह्ड़ा खरा कित्या था, तिन्हां सौगी खड़ूतेया दिखीकरी, सैह तिन्हां दे वरखलाफ च कुच्छ भी नी ग्लाई सके ।
\v 15 अपर तिन्हां जो सभा ते बाहर जाणे दा हुक्म दैई करी, सैह अप्पु चा सलाह करणां लग्गे,
\v 16 “अहां इन्हां माणुआं सौगी क्या करन, क्जोकि यरूशलेमे दे सारे रैहणे आळे जाणदे हन, कि इन्हां इक्क नशाणी दितियो ऐ कने इन्हां दा मना नी करी सकदे ।
\v 17 अपर इसतांई कि एह गल्ल लोकां च होर जादा फैली ना जां, अहां तिन्हां जो धमकान, कि सैह इस नांये ते भिरी कुसी भी माणुये नैं गल्ल ना करन ।”
\v 18 ताह्लू तिन्हां जो सदेया कने चतौनी दैई करी एह ग्लाया, “यीशु दे नांये ते कुच्छ भी नी ग्लाणां कने ना सखाणां ।”
\v 19 अपर पतरसे कने यूहन्ने तिन्हां जो जबाब दित्ता, “तुहां ई न्याय करा; क्या एह परमात्में सामणे एह ठीक हुंगा कि अहां परमात्में दियां गल्लां नी मनन कने तुहां दियां गल्लां मनन ।
\v 20 क्जोकि एह तां अहां ते होई नी सकदा कि जेह्ड़ा अहां दिख्या कने सुणेयां ऐ, सैह नी ग्लान”
\v 21 ताह्लू तिन्हां पतरस कने यूहन्ने जो धमकाई करी छड्डी दिता, क्जोकि लोकां दिया बजाह ते तिन्हां जो सज्जा दैणे दी कोई भी गल्ल नी मिली, इसतांई जेह्ड़ी गल्ल होई थी तिसदिया बजाह ते सारे लोक परमात्में दी तारीफ करदे थे ।
\v 22 सैह माणु जेह्ड़ा ठीक होया था, तिसदी चाली साल ते भी जादा उमर थी ।
\s वसुआसियां दी प्रार्थना
\p
\v 23 सैह छूटी करी अपणे साथियां अल्ल आये, कने जेह्ड़ा कुच्छ प्रधान याजकां कने स्याणेयां तिन्हां नैं ग्लाया था, तिन्हां जो सणाई दित्ता ।
\v 24 एह सुणीकरी तिन्हां इक्क मन होई करी जोरे नैं ग्लाया, “हे मालिक, तू सैई ऐ जिन्हीं सुअर्ग कने धरती कने समंदर कने जेह्ड़ा कुच्छ तिस च ऐ बणांंया ।
\v 25 तैंई पवित्र आत्मां दे दुआरा अपणे सेवक अहां दे पिता दाऊदे दे मुँमें ते ग्लाया,
\q होरना जातिआं च हुल्लड़ क्जो मचेया, कने देशे – देशे देयां लोकां क्जो बेकार गल्लां सोचियां?
\q
\v 26 प्रभु कने तिस मसीह दे वरखलाफ च धरती दे राजे खड़ौई गै, कने हाकम इक्क साथ किटठे होई गै हन ।”
\p
\v 27 क्जोकि सचमुच तेरे सेवक यीशु दे वरखलाफ च, जिन्हां दा तैं अभिषेक कित्ता, हेरोदेस कने पुन्तियुस पिलातुस भी होरनां जातिआं कने इस्त्रलियां सौगी इस सैहरे च किटठे होई गै हन,
\v 28 कि जेह्ड़ा कुच्छ पैहले ते तेरिया समर्था नैं कने इच्छा दे मताबक पक्का होई चुकेया था पूरा होयें ।
\v 29 हुण हे प्रभु, तिन्हां दियां धमकियां जो दिख; कने अपणेयां दासां जो एह वरदान दे कि तेरा वचन बड़िया हिम्मता सौगी सणांन ।
\v 30 चगां करणे तांई तू अपणां हत्थ गांह कर कि चमत्कार कने अद्भुत कम्म तेरे पवित्र सेवक यीशु दे नांये ते कित्ते जान ।”
\v 31 जाह्लू सैह प्रार्थना करी बैठे, तां सैह जगाह जित्थू सैह कठरोयो थे हिल्ली गैई कने सैह सारे पवित्र आत्मां नैं भरौई गै, कने परमात्में दा वचन हिम्मता सौगी सणांदे रैह् ।
\s वसुआसियां दी सामूहिक जिन्दगी
\p
\v 32 वसुआस करणे आळेयां दी मण्डली इक्क चित कने इक्क मन दी थी, ऐत्थू तिकर कि कोई भी अपणियां जायदाता जो अपणी नी ग्लांदा था, अपर सारा कुच्छ साझी था ।
\v 33 चेले बड़िया समर्था नैं प्रभु यीशु दे जिंदे होणे दी गवाही दिंदे रैह् कने तिन्हां सारेयां पर बड़ा अनुग्रह था ।
\v 34 तिन्हां च कोई भी पाखंडी नी था; क्जोकि जिन्हां अल्ल जगाह या घर थे, सैह तिन्हां जो बेची-बेचीकरी, बिकियां चीज्जां दे पैसे लैयोंदे थे, कने तिन्हां जो चेलयां देयां पैरां च रखी दिंदे थे;
\v 35 कने जिआं जिसियो जरूरत होंदी थी, तिस दे मताबक हर इक्की जो बंडी दिंदे थे ।
\v 36 युसूफ नांये दा साइप्रस दा इक्क लेवी था जिसदा नां चेला बरनबास (मतलब शान्ति दा पुत्तर) रखेया था ।
\v 37 तिसदी कुच्छ जमीन थी, जिसा जो तिन्हीं बेची करी कने जेह्ड़े पैसे मिले सैह चेलयां देयां पैरां पर रखी दित्ते ।
\c 5
\s हनन्याह कने सफीरा
\p
\v 1 हनन्याह नांये दा इक्क माणु था कने तिसदिया लाड़िया दा नां सफीरा था, तिन्हां कुच्छ जमीन बेची ।
\v 2 कने तिन्हां पैसेयां च कुच्छ पैसे रखी लै; कने एह गल्ल तिसदी लाड़ी भी जाणदी थी, कने तिसदा इक्क हेस्सा लैई करी चेलयां दे पैरां गांह रखी दित्ता ।
\v 3 पतरसें ग्लाया, “हे हनन्याह ! सैताने तेरे मने च एह गल्ल क्जो पाई कि तू पवित्र आत्मां नैं झूठ ग्लां, कने जमीना दे पैसेयां च कुच्छ रखी लै?
\v 4 जाह्लू तिकर तिज्जो अल्ल रैई, क्या तेरी नी थी, कने जाह्लू बिकी गैई तां क्या तेरे वशे च नी थी, तू एह गल्ल अपणे मने च क्जो सोची, तू माणुआं नैं नी, अपर परमात्में नैं झूठ ग्लाया ऐ ।”
\v 5 एह गल्लां सुणदे ई हनन्याह पैई गैआ कने प्राण छड्डी दित्ते, कने सारेयां सुणनेआळेयां च बड़ा डर छाई गैआ ।
\v 6 भिरी जुआन माणुआं उठी करी तिसदी अर्थी बणांई कने बाहरेयो लैई जाई करी दबी दित्ता ।
\v 7 घट ते घट त्रीं घंटेयां बाद तिसदी लाड़ी जेह्ड़ा कुच्छ होया था नी जाणदी थी अंदरेयो आई ।
\v 8 ताह्लू पतरसें तिसा नैं ग्लाया, “मिन्जो दस्स क्या तुहां सैह जमीन इतणे च बेचियो थी, तिन्नै ग्लाया, “हाँ इतणे च ई ।”
\v 9 पतरसे तिसा नैं ग्लाया, “एह क्या गल्ल ऐ कि तुहां दूनी ई प्रभु दी आत्मां दी परीक्षा लैणे तांई राजी क्जो होये, दिख, तेरे लाड़े जो दबणे आळे अल्ली तिकर दुरआजे पर ई खड़ूतेयो हन, कने तिज्जो भी बाहरेयो लैई जांगे ।”
\v 10 ताह्लू ई सैह झट तिसदेयां पैरां च पैई गैई, कने प्राण छड्डी दित्ते; कने जुआना माणुआं अंदर आई करी तिसा जो भी मरेया दिख्या, कने बाहरेयो लंदी कने लाड़े सौगी दबी दित्ती ।
\v 11 पूरी कलेसिया पर कने इन्हां गल्लां जो सुणने आळेयां पर बड़ा डर छाई गैआ ।
\s नशाण कने चमत्कार दे कम्म
\p
\v 12 चेलयां देयां हत्थां ते बड़े चमत्कार कने अद्भुत कम्म लोकां बिच होणां लग्गे, कने सैह इक्क मन होई करी सुलैमान दे ओसारे च किटठे होंदे थे ।
\v 13 अपर होरना च कुसियो भी एह हिम्मत नी होंदी थी कि तिन्हां नैं जाई करी मिलन; तां भी लोक तिन्हां दी बढ़ाई ई करदे थे ।
\v 14 वसुआस करणे आळे बड़े भरी मर्द कने जणांसां प्रभु दी कलीसिया च जादा ते जादा बधदे जांदे थे ।
\v 15 ऐत्थू तिकर कि लोक बमारां जो सड़कां च अंणी करी, मंजोलूयां कने बिस्तरेयां पर लम्बे पाई दिंदे थे कि जाह्लू पतरस ओंगा, तां तिसदिया परछांई ई तिन्हां च कुसी पर पैई जां ।
\v 16 यरूशलेम दे अक्खे बक्खे देयां सैहरां ते भी मते भरी लोक बमारा कने दुष्टआत्मां दे सतायां जो अंणी अंणी करी, किटठे होंदे थे, कने सैह सारे खरे कित्ते जांदे थे ।
\s चेलयां दी गिरफ्तारी
\p
\v 17 ताह्लू महायाजक कने तिसदे सारे साथी जेह्ड़ा सदूकियां दे दले दे थे, गुस्से नैं भरौई गै ।
\v 18 कने चेलयां जो पकड़ी करी जेला च बंद करी दित्ता ।
\v 19 अपर रातियो प्रभु दे इक्की सुअर्गे दूतें जेला दे दुरआजे खोली करी तिन्हां बाहर अंणी करी ग्लाणां लग्गा,
\v 20 “जा, मंदरे च खड़ौई करी इसा जिन्दगिया दियां सारियां गल्लां लोकां जो सणा ।”
\v 21 सैह एह सुणीकरी भ्याग होंदे ई मंदरे च आई करी शिक्षा दैणां लग्गे ।
\p ताह्लू महायाजक कने तिसदे साथियां आईकरी महासभा जो कने इस्त्राएलियां दे सारे स्याणेयां जो किटठा कित्ता, कने जेला च संदेशा घल्लेया कि तिन्हां जो लैई ओआ ।
\v 22 अपर सैनिकां तित्थु पुज्जी करी तिन्हां जो जेला च नी मिले, कने वापस आई करी खबर दित्ती,
\v 23 “अहां जेला जो बड़िया सावधानियां नैं बंद कित्या था, कने पैहरेदार बाहर गेटे पर खड़ूतेयो थे; अपर जाह्लू खोलया, तां अंदर कोई नी मिला ।”
\v 24 जाह्लू मंदरे दे अधिकारियां कने प्रधान याजकां एह गल्लां सुणियां, तां तिन्हां दे बारे च बड़िया चिंता च पैई गै कि तिन्हां दा क्या होया ।
\v 25 इतणे च कुणकी आई नैं तिन्हां जो दस्सेया, “दिखा, जिन्हां जो तुहां जेला च बन्द करी नैं रखेया था, सैह माणु मंदरे च खड़ौई करी लोकां जो शिक्षा दैआ करदे हन ।”
\v 26 ताह्लू अधिकारी सपाईयां सौगी जाई करी तिन्हां जो लैई आये, अपर जोर जबरदस्ती करी नैं नी, क्जोकि सैह लोकां ते डरदे थे कि अहां पर पत्थर नी मारन ।
\p
\v 27 तिन्हां चेलयां जो अंणी करी महासभा दे सामणे खरेड़ी दित्ता; ताह्लू महायाजकें तिन्हां ते पूछया,
\v 28 “क्या अहां तुहां जो धमकी दैई करी नी ग्लाया था कि तुहां इस नांये ते शिक्षा मत दिंदे, तमी दिखा, तुहां सारे यरूशलमे जो अपणियां शिक्षा नैं भरी दित्ता ऐ कने तिस माणुये दा खून अहां से सरे पाणां चाहंदे हन ।”
\v 29 ताह्लू पतरसें कने होरनां चेलयां जबाब दित्ता, “माणुआं दे हुक्मे ते बधी करी परमात्में दे हुक्मे दा पालन करणां ई अहां दा फर्ज ऐ ।
\v 30 अहां दे स्याणेयां दे परमात्में यीशु जो जिंदा कित्ता, जिसियो तुहां सूलिया पर लटकाई करी मारी दित्या था ।
\v 31 तिसियो परमात्में प्रभु कने उद्धारकर्ता ठेहराई करी, अपणे सज्जे हत्थे नैं म्हान करी दित्ता ऐ, कि सैह इस्त्राएलियां जो मन बदलणे दी शक्ति कने पापां दी माफी प्रदान करें ।
\v 32 अहां इन्हां गल्लां दे गवाह हन कने तिआं ई पवित्र आत्मां भी, जिसियो परमात्में तिन्हां जो दित्या ऐ जेह्ड़े तिसदेयां हुक्मा मनदे हन ।”
\p
\v 33 एह सुणीकरी सैह जली गै कने तिन्हां जो मारणां लग्गे ।
\v 34 अपर गमलीएल नांये दा इक्क फरीसियें जेह्ड़ा कानून बनाणे आळा कने सारेयां लोकां च प्रमुख था, न्यायलय च खड़ौई करी चेलयां जो थोड़े बग्त ताई बाहर घल्लणे दा हुक्म दित्ता ।
\v 35 ताह्लू तिन्हीं ग्लाया, “हे इस्त्राएलियो, जेह्ड़ा कुच्छ तुहां इन्हां माणुआं नैं करणां चाहंदे हन, सोची समझी करी करनेयो ।
\v 36 क्जोकि इन्हां दिनां दे पहले थियूदास एह ग्लांदा आया कि मैं भी कुच्छ ऐ; कने कोई चार सौ माणु तिस सौगी होई गैयो थे, अपर सैह मारी दित्ता कने जितणे लोक तिसियो मनदे थे, सारे लग्ग लुग होई नैं मुकी गै ।
\v 37 तिसदे बाद नां लिखणे दे बग्त यहूदा गलीली आया, कने कुच्छ लोक तिन्हीं अपणे पास्सें करी लै; सैह भी खत्म होई गै कने जितणे लोक तिसियो मनदे थे, सैह सारे लग्ग लुग होई गै ।
\v 38 इसतांई हुण मैं तुहां नैं ग्लांदा ऐ, इन्हां माणुआं ते दूर ई रैह्आ कने इन्हां नैं कोई मतलब मत रखा; क्जोकि जे एह धर्म या घट माणुआं दे पास्से ते ऐ ताह्लू तां खत्म होई जांगा;
\v 39 अपर जे परमात्में दे पास्से ते ऐ, तां तुहां इसियो कदी भी मिटाई नी सकदे । कुत्थी इआं ना होयें कि तुहां परमात्में नैं भी लड़णे आळे ठेहरन ।”
\v 40 ताह्लू तिन्हां तिसदी गल्ल मनी लैई; कने चेलयां जो सददी करी पिटवाया; कने एह हुक्म दैई करी छड्डी दित्ता कि यीशु दे नांये दी भिरी कोई गल्ल मत करदे ।
\v 41 सैह इसा गल्ला ते खुश होई करी महासभा दे सामणे ते चली गै, कि अहां तिसदे नांये तांई वेईजत होणे जोग्गे तां ठहरे हन ।
\v 42 सैह हर रोज मंदरे च कने घर --घर शिक्षा दैणां लग्गे, कने इसा गल्ला दा सुसमाचार सणाने ते नी रुके कि यीशु ई मसीह ऐ ।
\c 6
\s सतां सेवकां दा चुणयां जाणां
\p
\v 1 तिन्हां दिनां च जाह्लू चेलयां दी गिनती जादा बदणां लग्गी, ताह्लू यूनानी बोली ग्लाणे आळे इब्रानी बोली लाणे आळे पर कुड़कुड़ाणां लग्गे, कि हर रोज दी सेवकाई च अहां दियां विधवां दी सुधि नी ली जांदी ।
\v 2 ताह्लू तिन्हां बारां चेलयां बाकि चेलेयां दी मण्डलिया जो अपणे अल्ल सददी नैं ग्लाया, “एह ठीक नी कि अहां परमात्में दा वचन छड्डी करी खलाणे पलाणे दी सेवा च रैह्न ।
\v 3 इसतांई, हे भाऊओ, अपणे च सत सुनाम मर्दां जो जेह्ड़े पवित्र आत्मां कने अक्ला नैं भरपूर होन, चुणी लैआ, कि अहां तिन्हां जो एह कम्म दैन ।
\v 4 अपर अहां तां प्रार्थना च कने वचना दी सेवा च लग्गे रैहणां ।”
\v 5 एह गल्ल पूरी मंडलिया जो खरी लग्गी, कने तिन्हां सित्फनुस नांये दा इक्क माणु जेह्ड़ा वसुआस कने पवित्र आत्मां नैं भरौया था, कने फिलिप्पुस, कने प्रुखुरूस, कने निकानोर, कने तीमोन, कने परमिनास, कने अन्ताकियावासी नीकुलाउस जेह्ड़ा यहूदी मत च आई गैआ था, चुणी लैआ ।
\v 6 तिन्हां जो चेलयां दे सामणे खरेड़ी दित्ता कने तिन्हां प्रार्थना करी नैं तिन्हां पर हत्थ रखेया ।
\v 7 परमात्में दा वचन फैलदा गैआ कने यरूशलमें च चेलयां दी गिणती बड़ी बधदी गैई; कने याजकां दा इक्क बड़ा समाज इस मत जो मनणे आळे होई गैआ ।
\s स्तिफनुसे दी गिरफ्तारी
\p
\v 8 सित्फनुस अनुग्रह कने सामर्थी नैं भरौई करी लोकां च बड़े-बड़े अनोखे कम्म कने चमत्कार दस्सणां लग्गा |
\v 9 ताह्लू तिस आराधनालय च जेह्ड़ी लिबिरतीनों दी थी, कने कुरेनी कने सिकंदरिया कने किलकिया कने एशिया दे लोकां च कई इक्क उठी करी स्तिफनुस ते बैंहस वाजी करणां लग्गे ।
\v 10 कने तिस ज्ञाने दा कने तिसा आत्मां दा जिस नैं गल्लां करदा था, सैह सामना नी करी सके ।
\v 11 इसा गल्ला पर तिन्हां केई लोकां जो उकसाया जेह्ड़े ग्लाणां लग्गे, “अहां तां इसियो मूसा कने परमात्में दे विरोध च निंदा दी गल्लां ग्लांदे सुणेया ऐ ।”
\v 12 कने लोकां कने स्याणेयां कने शास्त्रियां जो भड़काई दित्ता भिरी आई करी तिसियो पकड़ी करी महासभा च लैई आये ।
\v 13 कने झूठे गवाह खरेड़ी दित्ते, जिन्हां ग्लाया, “एह माणु इसा पवित्र जगाह दे कने व्यवस्था दे विरोध च ग्लाणां नी छडदा ।
\v 14 क्जोकि अहां तिसियो एह ग्लांदे सुणेया एह कि एही यीशु नासरी इसा जगाह जो ढाई दैणां, कने तिन्हां रीतियां जो बदली दिगां जेह्ड़ियां मूसें अहां जो सौंपियां हन ।”
\v 15 ताह्लू सारेयां लोकां जेह्ड़े सभा च बैठयो थे, तिस पर नजर लगाई तां तिसदा मुँ सुअर्ग दूते साइआं दुस्सया ।
\c 7
\s स्तिफनुसे दा भाषण
\p
\v 1 ताह्लू महायाजकें ग्लाया, “क्या एह गल्लां सच हन ।”
\v 2 सितफनुस ग्लाणां लग्गा, “हे भाऊओ, कने पितरो सुणां । अहां दा पिता अब्राहम हारान च बसणे ते पैहलें जाह्लू मेसोपोटामिया च था; ताह्लू तेजोमय परमात्में तिस जो दर्शन दित्ते,
\v 3 कने तिस नें ग्लाया, तू अपणे देशे च कने अपणे लोकां जो छड्डी करी तिस देशे च जा, जिसियो मैं तिज्जो दस्सणां ।'
\v 4 ताह्लू सैह कसदियां दे देशे ते निकळी करी हारान च जाई बसेया । तिसदे बुड़े दी मौती दे बाद परमात्में तिसियो तित्थु ते इस देशे च अंणी करी बसाया जिस च हुण तुहां बसेयो हन,
\v 5 कने तिसियो कुच्छ भी मीरास मतलब पैर रखणे दी भी जगाह नी दित्ती, अपर प्रतिज्ञा कित्ती कि मैं एह देस तेरे कने तेरे बाद तेरे वंशे दे हत्थ करी दिगां; अपर तिस बग्त तिसदा कोई पुत्तर भी नी था ।
\v 6 कने परमात्में इआं ग्लाया, 'तेरी औलादा दे लोक पराये देशे च परदेसी होंगे, कने तिन्हां सैह दास बनाणे कने चार सौ सालां तिकर दुख दैणां ।
\v 7 भिरी परमात्में ग्लाया, ‘जिसा जातिआ दे सैह दास होंगे, तिन्हां जो मैं सज्जा दिंगा, कने तिसदे बाद सैह निकळी करी इसा जगह मेरी सेवा करगे ।'
\v 8 कने तिन्हीं तिस नैं खतणां करणे दा वादा कित्ता; कने इसा हालता च इसहाक उन्नाह ते पैदा होया कने अठमें दिने तिसदा खतणां कित्ता; कने इसहाके ते याकूब कने याकूबे ते बारा कुलपति पैदा होये ।
\v 9 “कुलपतियां यूसुफे सौगी बैर रखी करी तिसियो मिस्त्र देस जाणे आळेयां दे हत्थें बेची दित्ता । अपर परमात्मां तिस सौगी था,
\v 10 कने तिन्हीं तिसियो सारे क्लेशां ते छड़ाई करी मिश्र दे राजा फिरौन दिया नजरा च अनुग्रह कने अक्ल प्रदान कित्ती, कने तिन्हीं तिसियो पूरे मिस्त्र पर कने अपणे घराने दा हाकम बणांई दित्ता ।
\v 11 ताह्लू मिस्त्र कने कनान दे पूरे देशे च अकाल पैआ ; जिस ते भारी क्लेश होया, कने अहां दे पितरां जो अन्न नी मिलदा था ।
\v 12 अपर याकूबे एह सुणीकरी मिस्त्र च अनाज ऐ अहां दे पितरां जो पैहली बरी घल्लया ।
\v 13 दूई बरी अप्पु ईं यूसुफें अपणे भाऊ जो अपणे बारे च दस्सया कने यूसुफ दी जाति फिरौन जो पता लगी गैआ ।
\v 14 ताह्लू यूसुफें अपणे पिता याकूबे कने अपणे सारे परवारे जो, जेह्ड़े पचत्तर माणु थे, सददी घल्लया ।
\v 15 ताह्लू याकूब मिस्त्र देशे च गैआ; कने तित्थु सैह कने अहां दे बाप दादे मरी गै ।
\v 16 तिन्हां दियां लाशां शकेमे च पज्जाई करी तिसा कब्रा च रखियां, जिसा जो अब्राहमें चाँदी दैई करी शकेम च हमोर दिया औलादी ते खरीदी लियो थी ।
\p
\v 17 “अपर जाह्लू तिसा प्रतिज्ञा ते पूरा होणे दा बग्त आया, जेह्ड़ी परमात्में अब्राहमें सौगी कित्तियो थी, तां मिस्त्र देशे च सैह माणु बदी गै कने मते भरी होई गै ।
\v 18 ताह्लू मिस्त्र च दूआ राजा होया करदा था जेह्ड़ा यूसुफ जो नी जाणदा था ।
\v 19 तिन्हीं अहां दियां जातिआ नैं चलाकी करी नैं अहां दे पितरां सौगी बुरा वर्ताव कित्ता, कि तिन्हां जो अपणेयां बच्चेयां जो सट्टी दैणां पैआ कि सैह जिंदे ना रैह्न ।
\v 20 तिस बग्त मूसा पैदा होया । सैह परमात्में दिया नजरा च बड़ा ई छैळ था । सैह तीनां मीह्नेयां तिकर अपणे बुड़े दे घरे च पाळया गैआ ।
\v 21 जाह्लू सट्टी दित्ता तां फिरौन दी कुड़िया तिसियो चुकी लैआ, कने अपणां पुत्तर समझी करी पाळया ।
\v 22 मूसे जो मिस्त्रियां दी सारी पढ़ाई कराई गैई, कने सैह वचना कने कम्मा दूनी च सामर्थी था ।
\p
\v 23 “जाह्लू सैह चालियां सालां दा होया, तां तिसदे मने च आया कि मैं अपणे इस्त्राएली भाऊआं सौगी मुलाक़ात करें ।
\v 24 तिन्हीं इक्की माणुये पर अन्याय होंदे दिखी करी तिसियो बचाया, कने मिस्त्री माणुये जो मारी करी सताऐयो दा बदला लैआ ।
\v 25 तिन्हीं सोचया कि तिसदे भाऊ समझगे कि परमात्मां तिसदे हत्थां नैं तिन्हां दा उद्धार करगा, अपर सैह नी समझे ।
\v 26 दूये दिने जाह्लू सैह अप्पु चा लड़ा दे थे, तां सैह तित्थु आई रैह्आ; कने एह ग्लाई करी तिन्हां दा मेल कराणां लग्गा, 'हे माणुओ, तुहां तां भाऊ -भाऊ हन, इक्की –दूये पर क्जो अन्याय करदे हन?”
\v 27 अपर जेह्ड़ा अपणे प्ड़ेसिये पर अन्याय करा करदा था, तिन्हीं एह ग्लाई करी हटाई दित्ता, 'तिज्जो कुणी अहां पर हाकम कने न्याय करणे आळा बणांया ऐ ।”
\v 28 क्या जिस तरीके नैं तैं कल मिस्त्रिये जो मारी दित्या तिआं ई मिन्जो भी मारी दैणां चाहंदा ऐ ।'
\v 29 एह गल्ल सुणीकरी मूसा नठ्ठी गैआ कने मिघान देशे च परदेसी बणी करी रैहणां लग्गा,कने तित्थु तिसदे दो जागत पैदा होये ।
\p
\v 30 “जाह्लू पूरे चाली साल होई गै, तां इक्कीं सुअर्ग दूतें सीनै प्हाड़े दे बणे च तिसियो बळदे झिलां दिया अग्गी च दर्शन दित्ता ।
\v 31 मूसा जो एह दर्शन दिखीकरी हैरानी होई कने जाह्लू दिखणे तांई सैह गांह गैआ, तां प्रभु दी एह उआज आई,
\v 32 मैं तेरे बाप दादेयां, अब्राहमे दा, इसहाके दा कने याकूबे दा परमात्मां ऐ' ताह्लू तां मूसा कम्मीं पैआ, ऐत्थू तिकर कि तिसियो दिखने दी हिम्मत नी पैई ।
\v 33 ताह्लू परमात्में तिस नैं ग्लाया, 'अपणेयां पैरां ते जूतेयां खोली लै, क्जोकि जिसा जगाह च तू खड़ौतेया ऐ, सैह पवित्र जगाह ऐ ।
\v 34 मैं तां हकीकत च अपणे माणुआं दी जेह्ड़े मिस्त्र च हन, दुर्दशा जो दिख्या ऐ; कने तिन्हां दी आह कने तिन्हां दा रोणां सुणेया ऐ; इसतांई तिन्हां जो छड़ाणे तांई लुत्थेया ऐ हुण आ, मैं तिज्जो मिस्त्र देशे च घल्लगा ।'
\v 35 “जिस मूसा जो तिन्हां एह ग्लाई करी नकम्मा ठेहराया था, 'तिज्जो कुणी अहां पर हाकम कने न्याय करणे आळा बणांया ऐ, तिसियो ई परमात्में हाकम कने छड़ाणे आळा बणांई करी, तिस सुअर्ग दूते दिया बजाह ते जिन्हीं तिसियो झाडियां च दर्शन दित्या था, घल्लया ।
\v 36 एह माणु मिस्त्र कने लाल समंदर कने बणे च चालियां सालां तिकर हैरानी आळे कम्म कने चमत्कार दस्सी दस्सी करी तिन्हां जो कड्डी लैई आया ।
\v 37 एह सैई मूसा ऐ, जिन्हीं इस्त्राएलियां नैं ग्लाया, 'परमात्मां तुहां दे भाऊआं च तुहां तांई मिन्जो साइआं इक्क भविष्यवक्ता उठाणां ।'
\v 38 एह सैई ऐ, जिन्हीं बणे च कलेसिया बिच तिस सुअर्ग दूते सौगी सीनै प्हाड़े पर तिस नैं गल्लां कित्तियां हन कने अहां देयां पितरां सौगी था, तिसियो जिंदे वचन मिलेयो कि अहां तिकर पज्जां ।
\v 39 अपर अहां देयां पितरां तिसदी नी मनी, अपर तिसियो हटाई करी अपणां मन मिस्त्र दे पास्सें फेरेया,
\v 40 कने हारुने सौगी ग्लाया, 'अहां तांई ऐसे देवता बणां, जेह्ड़ा अहां दे गांह गांह चलें, क्जोकि एह मूसा जेह्ड़ा अहां जो मिस्त्र देशे ते कड्डी लैई आया, अहां नी जाणदे कि तिसियो क्या होया ।
\v 41 तिन्हां दिना च तिन्हां इक्क बछड़ा बणांंई करी तिसदी मूर्तियां गांह बलि चढ़ाई, कने अपणे हत्थे दे कम्मां नैं मगन होणां लग्गे ।
\v 42 कने परमात्में मुँमें मोड़ीकरी तिन्हां जो छड्डी दित्ता, कि आकाशगण जो पुज्जन, जिआं भविष्यवक्ता दिया कताबा च लिख्या ऐ,
\q 'हे इस्त्राएल दे घराने, क्या तुहां चाली सालां तिकर पशु बलि कने अन्नबलि मिन्जो ई चढ़ांदे रैह्?
\q
\v 43 तुहां मोलेके दे तम्बू कने रिफान देवता दे तारे जो लैई करी फिरदे थे, मतलब तिन्हां मूर्तियां जो जिन्हां जो तुहां दण्डवत करणे तांई बणांया था, कने मैं तुहां जो बेबीलोन दे परे लैई जाई करी बसाणां ।'
\p
\v 44 “साक्षी दा तम्बू बणे च अहां दे पितरां बिच था, जिआं तिन्हीं ठहराया जिन्हीं मूसे नैं ग्लाया, 'जेह्ड़ा आईकरी तैं दिख्या ऐ, तिस दे मताबक इसियो बणां ।'
\v 45 तिस तम्बूये जो अहां दे पितरां पराणे बग्त च पाई करी यहोशू जो सौगी ऐत्थियो लैई आये; जिस बग्त कि तिन्हां गैर - यहूदियां पर हक्क जताया, जिन्हां जो अहां दे पितरां सामणे कड्डी दित्ता, कने सैह तम्बू दाऊदे दे बग्त तिकर रैह्आ ।
\v 46 तिस पर परमात्में अनुग्रह कित्ता; कने तिन्हीं विणती कित्ती कि सैह याकूबे दे परमात्में तांई रैहणेयों जगाह बणां ।
\v 47 अपर सुलेमाने तिस तांई घर बणांंया ।
\v 48 अपर परम प्रधान परमात्मां हत्थे दे बणांयो घरां च नी रैंह्दा जिआं कि भविष्यवक्तां ग्लाया,
\q
\v 49 प्रभु ग्लांदा ऐ, सुअर्ग मेरा सिंहासण कने धरती मेरे पैरां दी चौकी ऐ, मिन्जो तांई तुहां कुस तरीके दा घर बणांगे, कने मेरे आरामे दी कुण दैई जगाह होंगी ।
\q
\v 50 क्या एह चीज्जां मेरे हत्थे दियां बणांंईयां नी ।'
\p
\v 51 “हे हठीले, कने मने दे कने कनां दे खतणां रहित लोको, तुहां हमेशा पवित्र आत्मां दा विरोध करदे हन । जिआं तुहां दे पितर करदे थे, तिआं ई तुहां भी करदे हन ।
\v 52 “भविष्यवक्तां च कुसियो तुहां दे पितरां नी सताया?” तिन्हां तिस धर्मी दे ओणे दी खबर दैणे आळे जो पराणे जमान्ने च ई मारी दित्ता; कने हुण तुहां भी तिसियो पकड़ुआणे आळे कने मारी देणेआळे होये हन ।
\v 53 तुहां सुअर्गदूतां दिया बजाह ते बणांयो नियम तां मिले, अपर तिन्हां दा पालन नी कित्ता ।”
\s स्तिफनुस पर पत्थर मारणां
\p
\v 54 एह गल्लां सुणीकरी सैह जळी गै कने अहां पर गुस्सा करणां लग्गे ।
\v 55 अपर तिन्हीं पवित्र आत्मां नैं भरौई करी सुअर्गे बक्खें दिख्या कने परमात्में दी महिमा जो कने यीशु जो परमात्में दे सज्जे हत्थे दे बक्खें खड़ूतेया दिखीकरी ग्लाणां लग्गा,
\v 56 “दिखा, मैं सुअर्गे जो खुलेया, कने माणुये दे पुत्तरे जो परमात्में दे सज्जे हत्थे बक्खें खड़ूतेया दिखा करदा ऐ ।”
\v 57 ताह्लू तिन्हीं जोरे नैं ग्लाई करी कनं बंद करी लै, कने इक्क साथ तिस पर झपटी पै;
\v 58 कने तिस सैहरे दे बाहर निकळी करी तिस पर पत्थर मारणां लग्गे । गवाहां अपणे कपड़े शाऊल नां दे इक्की जुआन माणुये दे पैरां अल्ल खोली करी रखी दित्ते ।
\v 59 सैह सितफनुस पर पत्थर मारदे रैह्, कने सैह एह ग्लाई करी प्रार्थना करदा रैह्आ , “हे प्रभु यीशु, मेरी आत्मां जो कबूल कर ।”
\v 60 भिरी गोडे दे भार बैई नैं जोरे नैं ग्लाणां लग्गा, “हे प्रभु, एह पाप तिन्हां पर मत लग्गा ।” कने एह ग्लाई करी सोई गैआ । शाऊल तिसदे कत्ले ते सहमत था ।
\c 8
\s कलेसिया पर अत्याचार
\p
\v 1 तिस दिन यरूशलेमे दी कलेसिया पर बड़ा उपद्रव शुरू होई गैआ कने चेलयां जो छड्डी करी सारे ते सारे यहूदिया कने सामरिया देसां जो तितर बितर होई गै ।
\v 2 कुच्छना भक्तां सित्फनुस जो कब्रा च रखेया कने तिस ताई बड़े रोये ।
\v 3 शाऊल कलेसिया जो उजाड़ा दा था; कने घर-घर जाई करी माणुआं कने जणासां जो घसीटी-घसीटी करी जेला च पांदा था ।
\s सामरिया सैहरे च फिलिप्पुसे दा प्रचार
\p
\v 4 जेह्ड़ा तितर बितर होये थे, सैह सुसमाचार सणांदे वापस ओणां लग्गे;
\v 5 कने फिलिप्पुस सामरिया सैहरे च जाई करी लोकां जो मसीह दा प्रचार करणां लग्गा ।
\v 6 जेह्ड़ियां गल्लां फिलिप्पुसे ग्लाईयां थियां, तिन्हां लोकां सुणी करी कने जेह्ड़े चमत्कार सैह दस्सदा था तिन्हां दिखी - दिखी करी, इक्क चित होई करी मन लगाया ।
\v 7 क्जोकि मतेआं ते दुष्टआत्मां बड़े जोरे नैं डडी करी ग्लांदियां होईयां निकळी गियां, कने मते भारी अधरंगे दे रोगी कने लगड़े भी खरे होई गै;
\v 8 कने तिस सैहरे च बड़ी खुशी छाई गैई ।
\s जादूगर शमौन
\p
\v 9 इसते पैंहले तिस सैहरे च शमौन नांये दा इक्क माणु था, जेह्ड़ा जादू -टोणा करी नैं सामरिया दे लोकां जो हैरान करदा था कने अपणे आप्पे जो इक्क म्हान माणु ग्लांदा था ।
\v 10 छोटे ते लैई करी बडे तिकर सारे तिसदी इज्जत करी नैं ग्लांदे थे, “एह माणु परमात्में दी सैह शक्ति ऐ, जेह्ड़ी म्हान केहलांदी ऐ ।”
\v 11 तिन्हीं मतेआं दिनां ते तिन्हां जो अपणे जादू दे कम्मा नैं हैरान करी रखेया था, इसतांई सैह तिसियो बड़े मनदे थे ।
\v 12 अपर जाह्लू तिन्हां फिलिप्पुसे पर वसुआस कित्ता जेह्ड़ा परमात्में दे राज्जे दा कने यीशु दे नांये दा सुसमाचार सणादा था तां लोक, क्या मर्द, क्या जणांसां, बपतिस्मा लैणांं लग्गे ।
\v 13 ताह्लू शमौने अप्पु भी वसुआस कित्ता कने बपतिस्मा लैई करी फिलिप्पुसे सौगी रैहणां लग्गा । सैह चमत्कार कने बड़े-बड़े सामर्थी दे कम्मां होंदेयां दिखी करी हैरान हुंदा था ।
\s सामरिया सैहरे च पतरस कने यूहन्ना
\p
\v 14 जाह्लू चेलयां जेहड़े यरूशलेम च थे, सुणेया कि सामरियां परमात्में दा वचन मनी लैआ ऐ तां पतरस कने यूहन्ना तिन्हां अल्ल घल्ले ।
\v 15 तिन्हां जाई करी तिन्हां तांई प्रार्थना कित्ती कि पवित्र आत्मां पान ।
\v 16 क्जोकि आत्मां अल्ली तिकर तिन्हां च कुसी पर भी नी लुत्थेया था; तिन्हां तां सिर्फ प्रभु यीशु दे नांये दा बपतिस्मा लैआ था ।
\v 17 ताह्लू तिन्हीं तिन्हां पर हत्थ रखे कने तिन्हां पवित्र आत्मां पाई लैई ।
\v 18 जाह्लू शमौने दिख्या कि चेलयां दे हत्थ रखणे ते पवित्र आत्मां दित्ती जांदी ऐ, तां तिन्हां अल्ल पैसे लैआई करी ग्लाणां लग्गा,
\v 19 “एह हक्क मिन्जो भी दैआ, कि जिस कुसी पर भी हत्थ रखें सैह पवित्र आत्मां पांन ।”
\v 20 पतरस तिस नैं ग्लाणां लग्गा, “तेरे पैसे तेरे सौगी खत्म होन, क्योकि तैं परमात्में दा दान पैसेयां नैं खरीदणे दा विचार कित्ता ।
\v 21 इसा गल्लां च ना तेरा हेस्सा ऐ, ना योगदान; क्जोकि तेरा मन परमात्में पास्सें सीधा नी ऐ ।
\v 22 इसतांई अपणी इसा बुराईया ते मन फेरी करी प्रभु अल्ल प्रार्थना कर, होई सकदा ऐ तेरे मने दा वचार माफ कित्ता जां ।
\v 23 क्जोकि मैं दिखदा ऐ कि तू पित्ते साइआं कड़वाहटा च कने बुरे कम्मां दे बन्धना च पैआ ऐ ।''
\v 24 शमौने जबाब दित्ता,'' तुहां मेरे तांई प्रभु नैं प्रार्थना करा कि जेह्ड़ियां गल्लां तुहां ग्लाईयां हन, तिन्हां च कोई भी मिन्जो पर ना आई पोन ।”
\v 25 कने एह गवाही दैई करी कने प्रभु दे वचन सणांई करी यरूशलेमे जो चली आये कने सामरियां दे ग्रांए च सुसमाचार सणांदे गै ।
\s फिलिप्पुस कने कूश देशे दा अधिकारी
\p
\v 26 भिरी परमात्में दे इक्की स्वर्गदूतें फिलिप्पुसे नैं ग्लाया, “उठ कने दक्षिण दे बक्खे तिस रस्ते पर जा, जेह्ड़ा यरूशलेमे ते गाजा जो जांदा ऐ । “एह रेगिस्तानी रस्ता ऐ ।
\v 27 सैह उठी करी चली पैआ , कने दिखा, कूश देशे दा इक्क माणु ओआ दा था जेह्ड़ा खोजा कने कूशियो दी राणी कन्दाके दा मंत्री कने खजांची था । सैह आराधना करणे तांई यरूशलेमे च आया था ।
\v 28 सैह अपणे रथे च बैठया था, कने यशायाह भविष्यवक्ता दिया कताब पढ़दा पढ़दा वापस ओआ दा था
\v 29 ताह्लू आत्मां फिलिप्पुसे नैं ग्लाया, “बक्खें जाईकरी इस रथे सौगी होई जा ।”
\v 30 फिलिप्पुस तिसदे पास्सें दौड़ेया कने तिसियो यशायाह दी कताबा पढ़दे सुणेया कने पूछया, “तू जेह्ड़ा पढ़ा दा ऐ क्या तिसयो समझदा भी ऐ ।”
\v 31 तिन्हीं ग्लाया, “जाह्लू तिकर कोई मिन्जो नी समझां तां मैं किआं समझणां?” कने तिन्हीं फिलिप्पुसे नैं विणती कित्ती की सैह चढ़ी करी तिस सौगी बैई गैआ ।
\v 32 पवित्रशास्त्रे दा जेह्ड़ा सैह पाठ पढ़ा दा था, सैह एह था :
\q “सैह भेडां साइआं बलि होणे तांई पज्जाया गैआ, कने जिआं मेम्ना भेडां कतरणे आळेयां सामणे चुपचाप रैंह्दा ऐ, तिआं ई तिन्हीं भी अपणां मुँ नी खोलया ।
\q
\v 33 तिसदी दीनता च तिसदा न्याय नी होई सकेया । तिस बग्ते दे माणुआं दा वर्णन कुण करगा, क्जोकि धरतिया ते तिसदे प्राण चुकी लैयो हन ।”
\p
\v 34 इस गल्ला पर खोजें फिलिप्पुसे ते पूछया, “मैं तिज्जो नैं प्रार्थना करदा ऐ, एह दस्स कि भविष्यवक्ता एह कुसदे बारे च ग्लांदा ऐ, अपणे या कुसी दूये दे बारे च ।”
\v 35 ताह्लू फिलिप्पुसें अपणां मुँ खोलया, कने पवित्र शास्त्रे दा शुरू ते तिसियो यीशु दा सुसमाचार सणांया ।
\v 36 रस्ते च चलदे -चलदे सैह इक्की पाणिये आळी जगाह पुज्जे । ताह्लू खोजा ग्लाणां लग्गा, “दिख ऐत्थू पाणी भी ऐ, हुण मिन्जो बपतिस्मा लैणे ते कुण रोकी सकदा ऐ ।”
\v 37 फिलिप्पुसें ग्लाया, “जे तू सारे मने नैं वसुआस करदा ऐ तां तू लैई सकदा ऐ । “तिन्हीं जबाब दित्ता, “मैं वसुआस करदा ऐ कि यीशु मसीह परमात्में दा पुत्तर ऐ ।”
\v 38 ताह्लू तिन्हीं रथ खड़ा करणे दा हुक्म दित्ता, कने फिलिप्पुस कने खोजा दोयो पाणिये च चली गै, कने तिन्हीं खोजे जो बपतिस्मा दित्ता ।
\v 39 जाह्लू सैह पाणिये ते निकळी करी बाहरेयो आये तां प्रभु दा आत्मां फिलिप्पुसे जो चुकी लैई गैआ, कने खोजें तिसियो भिरी नी दिख्या, कने सैह खुश हुंदा अपणे रस्ते च चली गैआ ।
\v 40 फिलिप्पुस अशदोद च आई निकळेया, कने जाह्लू तिकर कैसरिया च नी पुज्जा, ताह्लू तिकर सैहरे सैहरे च सुसमाचार सणादा गैआ ।
\c 9
\s शाऊले दा मन बदलणां
\p
\v 1 शाऊल जेह्ड़ा अल्ली तिकर प्रभु दे चेलयां जो धमकाणे कने मारने दी धुना च था, महायाजके अल्ल गैआ ।
\v 2 कने तिसते दमिश्क दे आराधनालयां दे नांये पर इस मतलब जो लैई करी दी चिठ्ठी मंगी कि क्या मर्द क्या जणासां, जिन्हां जो सैह इस रास्ते च पान तिन्हां जो बन्नीकरी यरूशलेम जो लैई आये ।
\v 3 अपर चलदे -चलदे जाह्लू सैह दमिश्क सैहरे अल्ल पुज्जा, तां चाणचक अम्बरे दे चौनी पास्सेयां ते बिजली चमकी,
\v 4 कने सैह धरती पर पैई गैआ कने एह उआज सुणी, “हे शाऊल, हे शाऊल, तू मिन्जो क्जो सतांदा ऐ ।
\v 5 तिन्हीं पूछया, हे प्रभु, तू कुण ऐ?” तिन्हीं ग्लाया, “मैं यीशु ऐ, जिसियो तू सतांदा ऐ ।
\v 6 अपर हुण उठी करी सैहरे जो जा, कने जेह्ड़ा तिज्जो करणां ऐ सैह तिज्जो नैं दस्सेया जांगा ।
\v 7 जेह्ड़े माणु तिस सौगी थे, सैह भोचके रैई गै; क्जोकि उआज तां सुणां करदे थे अपर तिन्हां जो कोई नि दुस्सा करदा था ।
\v 8 ताह्लू शाऊल जमीना पर पैआ था उठेया, अपर जाह्लू अंखी खोलियां तां तिसियो कुच्छ नी दुस्सा करदा था, कने सैह तिसदा हत्थ पकड़ी नैं दमिश्क सैहरे च लैई गै ।
\v 9 सैह तीन दिन तिकर नी दिखी सकेया, कने ना खादा ना पीता ।
\p
\v 10 दमिश्क सैहरे च हनन्याह नांये दा इक्क दास था, तिस नैं प्रभुयें दर्शन दैई करी ग्लाया, हे हनन्याह !” तिन्हीं ग्लाया, हाँ प्रभु ।”
\v 11 ताह्लू प्रभुयें तिस नैं ग्लाया, उठी करी तिसा गलिया च जा जेह्ड़ी सीधी जांदी ऐ, कने यहूदा दे घरें शाऊल नांये दा इक्क तरसुसवासी जो पूछ; क्जोकि दिख, सैह प्रार्थना करा दा ऐ,
\v 12 कने तिन्हीं हनन्याह नांये दे इक्की मर्दे जो अंदर ओंदे कने अपणे ऊपर हत्थ रखदे दिख्या ऐ; तांकि भिरी ते नजर पां ।”
\v 13 हनन्याह जबाब दित्ता, हे प्रभु मैं इस माणुये दे बारे च मतेआं ते सुणेया ऐ कि इन्हीं यरूशलेमे च तेरे पवित्र लोकां सौगी बड़ा बुरा कित्या ऐ ।
\v 14 कने इसियो प्रधान याजकां ते एह हक्क दित्या ऐ कि जेह्ड़े लोक तेरा नां लैंदे हन तिन्हां सबना जो एह बन्दी बणांई लैं ।
\v 15 अपर प्रभुयें तिस नैं ग्लाया, “तू चली जा; क्जोकि सैह तां गैर - यहूदियां कने राजेयां कने इस्रालियां दे सामणे मेरा नां प्रकट करणे तांई मेरा चुणेया जण ऐ ।
\v 16 कने मैं तिसियो दस्सगा कि मेरे नांये तांई तिसियो कदेया कदेया दुख झेलणा पोंगा ।”
\v 17 ताह्लू हनन्याह उठी करी तिस घरे च गैआ, कने तिस पर अपणां हत्थ रखी करी ग्लाणां लग्गा, “हे भाऊ शाऊल, प्रभु, मतलब यीशु, जेह्ड़ा तिस रस्ते च, जिसते तू आया तिज्जो दुस्सया था, तिन्हीं मिन्जो घल्लया ऐ, कि तू दिखणां लग्गी पौयें कने पवित्र आत्मां नैं भरौई जां ।”
\v 18 कने एकदम तिसदियां अंखी च छिलके साइआं कोई चीज्ज पैई कने सैह दिखणां लग्गी पैआ , कने उठीकरी बपतिस्मा लैआ,
\v 19 कने भिरी खाणां खाईकरी ताकत पाई,
\s दमिश्क सैहरे च शाऊल दे दुआरा प्रचार
\p सैह केई दिना तिकर तिन्हां चेलयां सौगी रैह्आ जेह्ड़े दमिश्क सैहरे च थे ।
\v 20 कने सैह ताह्लू ई आराधनालयां च यीशु दा प्रचार करणां लग्गा कि सैह परमात्में दा पुत्तर ऐ ।
\v 21 सारे सुणने आळे हैरान होई करी ग्लाणां लग्गे, “क्या एह सैई माणु नी ऐ जेह्ड़ा यरुशलेमें च जेह्ड़े यीशु दा नां जो लैंदे थे, तिन्हां जो मारदा था; कने ऐत्थू भी इसतांई आया कि तिन्हां जो पकड़ी करी प्रधान याजकां अल्ल लैई जां ।
\v 22 अपर शाऊल होर भी सामर्थी हुंदा गैआ, कने इसा गल्ला दा सबूत दैई करी कि मसीह ऐत्थू ई ऐ, दमिश्क सैहरे दे रैहणे आळे यहूदियां दा मुँ बंद करदा रैह्आ ।
\p
\v 23 जाह्लू मते दिन होई गै, तां यहूदियां तिसियो मारणे दी योजना बणांई ।
\v 24 अपर तिन्हां दी योजना शाऊले जो पता लग्गी गैई । सैह तां तिसियो मारणे तांई रात दिन फटका पर ताक्का च लगेयो रैंह्दे थे ।
\v 25 अपर रातियो तिस देयां चेलेयां तिसियो टोकरे च बैठाया, कने सैहर दी चार दिवारी ते लटकाई करी लौआई दित्ता ।
\s यरूशलेम सैहरे च शाऊल
\p
\v 26 यरूशलेमे च पुज्जी करी तिन्ही चेलयां सौगी मिली करी जाणे दी कोशश कित्ती; अपर सारे तिसते डरदे थे, क्जोकि तिन्हां जो वसुआस नी हुंदा था, कि सैह भी चेला ऐ ।
\v 27 अपर बरनबास तिसियो अपणे सौगी चेलयां अल्ल लैई गैआ कने तिन्हां जो दस्सेया कि इन्हीं कुस तरीके नैं रस्ते च प्रभु जो दिख्या कने तिन्हीं इस नैं गल्लां कित्तियां; भिरी दमिश्क इन्हीं बड़िया हिम्मता नैं यीशु दे नांये दा प्रचार कित्ता ।
\v 28 सैह तिन्हां सौगी यरूशलेमे च ओंदा जांदा रैह्आ ।
\v 29 कने बेझिझक होई करी प्रभु दे नांये दा प्रचार करदा; कने यूनानी भासा ग्लाणे आळे यहूदियां सौगी गल्लबात कने वाद विवाद करदा था; अपर सैह तिसियो मारणे दी कोशश करणां लग्गे ।
\v 30 एह जाणी करी भाऊ तिसियो कैसरिया सैहरे च लैई आये, कने तरसुस जो घल्ली दित्ता ।
\v 31 इस तरांह सारे यहूदिया, कने गलील कने सामरिया च कलेसिया जो चैन मिला, कने तिसदी उन्नति होंदी गैई; कने सैह प्रभु दे डरे कने पवित्र आत्मां दी शांति च चलदी कने बधदी गैई ।
\s लुद्दा कने याफा च पतरस
\p
\v 32 भिरी इआं होया कि पतरस हर जगाह फिरदा फिरदा तिन्हां पवित्र माणुआं अल्ल भी पुज्जा जेह्ड़े लुद्दा च रैंह्दे थे ।
\v 33 तित्थु तिसियो एनियास नांये दा इक्क अधरंगे दा इक्क रोगी माणु मिला, जेह्ड़ा अठां सालां ते मंजोलूये पर पैआ था ।
\v 34 पतरसें तिस नैं ग्लाया, “हे एनियास ! यीशु मसीह तिज्जो खरा करदा ऐ उठ अपणे बछाणे चुक ।” ताह्लू सैह झट उठी खड़ौता ।
\v 35 ताह्लू लुद्दा सैहरे दे कने शारोन सैहरे दे सारे रैहणे आळे तिसियो दिखी करी प्रभु दे पास्सें फिरे ।
\p
\v 36 याफा च तबीता मतलब दोरकास नांये दी इक्क वसुआसनी रैंह्दी थी । सैह मते खरे खरे कम्म कने दान करा करदी थी ।
\v 37 तिन्हां दिनां च सैह बमार होई करी मरी गैई; कने तिन्हां तिसायो नौआई  करी अटारिया पर रखी दित्ता ।
\v 38 इस तांई कि लुद्दा याफा दे बक्खें था, चेलयां एह सुणीकरी कि पतरस तित्थु ऐ, दो माणु घल्ली करी तिस नैं विणती कित्ती, “अहां अल्ल ओणे च देर मत कर ।”
\v 39 ताह्लू पतरस उठी करी तिन्हां सौगी चली पैआ , कने जाह्लू सैह पुज्जा तां सैह तिसियो अटारिया पर लैई गै । सारियां विधवां रोंदियां रोंदियां तिसदे बक्खें आई खड़ौतियां, कने जेह्ड़े कुरते कने कपड़े दोरकासें तिन्हां सौगी रैंह्दे बणांयो थे, दस्सणा लगियां ।
\v 40 ताह्लू पतरसें सबना जो बाहर करी दित्ता, कने गोडेयां भार बैई करी प्रार्थना कित्ती कने लाशा बक्खी दिख्या ग्लाया, “हे तबीता दिख, उठ, ताह्लू तिन्नै अपणियां अंखी खोली दित्तियां; कने पतरसे दिखी करी उठी बैठी ।
\v 41 तिन्हीं वाल दैई करी तिसायो ठुआळेया, कने पवित्र लोकां कने विधवां जो सददी करी तिसायो जिंदा दस्सी दित्ता ।
\v 42 एह गल्ल सारे याफा च फैली गैई, कने मतेआं प्रभु पर वसुआस कित्ता ।
\v 43 कने पतरस याफा च शमौन नांये दे कुसी चमड़े दा धंधा करणेआळे दे सौगी बड़े दिन रैह्आ ।
\c 10
\s कुरनेलियुसे दा पतरसे जो सदणां
\p
\v 1 कैसरिया च कुरनेलियुस नांये दा इक्क माणु था, जेह्ड़ा इतालियानी नांये दी सेना दा सूबेदार था ।
\v 2 सैह भक्त था, कने अपणे सारे घराने सौगी परमात्में ते डरदा था, कने यहूदी लोकां जो बड़ा दान दिंदा, कने बराबर परमात्में नैं प्रार्थना करदा था ।
\v 3 तिन्हीं संजा दे बग्त दर्शन च स्पष्ट रूपे नैं दिख्या कि परमात्में दा इक्क सुअर्गदूत तिस अल्ल अंदर आई करी ग्लांदा ऐ, “हे कुरनेलियुस !”
\v 4 तिन्हीं तिसियो ध्याने नैं दिख्या कने डरी करी ग्लाया, “हे प्रभु, क्या ऐ?” तिन्हीं तिस नैं ग्लाया, तेरी प्रार्थनां कने तेरे दान यादा तांई परमात्में सामणे पुज्जे हन;
\v 5 कने हुण याफा च माणु घल्ली करी शमौने जो, जेह्ड़ा पतरस नांये ते जाणेया जांदा ऐ, सददी लै ।
\v 6 सैह शमौन, चमड़े दा कम्म करणे आळे दे घरें परोणां बणी करी रैह् दा ऐ, जिसदा घर समुंदरे कंडे ऐ ।”
\v 7 जाह्लू सैह सुअर्गदूत जिन्हीं तिस नैं गल्लां कित्तियां थियां चली गैआ, तां तिन्हीं दो सेवक, कने जेह्ड़े तिसदे सामणे हाजर रैंह्दे थे तिन्हां च इक्क भक्त सिपाईये जो सदेया,
\v 8 कने तिन्हां जो सारियां गल्लां दस्सी करी याफा जो घल्लया ।
\s पतरसे दा दर्शण
\p
\v 9 दूये दिने जाह्लू सैह चलदे चलदे सैहरे अल्ल पुज्जे, तां दोपेरा दे बग्त पतरस कोठे पर प्रार्थना करणे जो चढ़ेया ।
\v 10 तिसियो भूख लग्गी कने कुच्छ खाणां चाहंदा था, अपर जाह्लू सैह त्यारी करा दे थे तां सैह बेहोश होई गैआ;
\v 11 कने तिन्हीं दिख्या, कि अम्बर खुली गैआ; कने इक्की थाले जो बड़िया चादरा साइआं चौनी कुणेयां ते लटकदा होया, धरती दे पास्से लौआ करदा ऐ ।
\v 12 जिस च धरतिया दे सब तरांह दियां चिढ़ियां कने रेंगणे आळे जन्तु कने अम्बरे दे पंछी थे ।
\v 13 तिसियो इक्क ऐसी उआज सुम्मी, “हे पतरस उठ, मार कने खा ।”
\v 14 अपर पतरसें ग्लाया, “नी प्रभु कदी भी नी; क्जोकि मैं कोई भी अपवित्र या बुरी चीज्ज नी खाई ऐ ।”
\v 15 भिरी दूई बरी तिसियो उआज सुम्मी, “जेह्ड़ा कुच्छ परमात्में शुद्ध ठेहराया ऐ, तिसियो तू बुरा मत ग्ला ।”
\v 16 त्री बरी भी इआं ई होया; ताह्लू सैह थाल अम्बरे पर चुकी लैआ ।
\p
\v 17 जाह्लू पतरस अपणे मने च सोचा ई करदा था, कि एह दर्शन जेह्ड़ा मैं दिख्या सैह क्या होई सकदा ऐ, तां दिखा, सैह माणु जिन्हां जो कुरनेलियुसें घल्लया था, शमौने दे घरे दा पता पूछदे तिसदे ई घरें आई रैह्,
\v 18 कने हक्कां पाई करी पूछणां लग्गे, “क्या शमौन जिसियो पतरस भी ग्लांदे हन, परोणां ऐत्थू ई ऐ?”
\v 19 पतरस तां तिस दर्शने दे बारे च सोचा दा ई था, कि आत्मां तिस नैं ग्लाणां लग्गा, “दिख त्रै माणु तिज्जो तोपा दे हन ।
\v 20 कने उठी करी थलै जा, कने बेझिझक तिन्हां सौगी चली जा; क्जोकि मैंईं तिन्हां जो घल्लया ऐ ।”
\v 21 ताह्लू पतरसें लौई करी तिन्हां माणुआं नैं ग्लाया, “दिखा, जिसियो तुहां तोपा दे हन, सैह मैंईं ऐ तुहां दे ओणे दी क्या बजाह ऐ?”
\v 22 तिन्हां ग्लाया, “कुरनेलियुस सूबेदार जेह्ड़ा धर्मी कने परमात्में ते डरणे आळे कने सारी यहूदी जाति च नेक माणु ऐ, तिन्हीं इक्क पवित्र सुअर्गदूते दा दर्शन पाया ऐ कि तिज्जो अपणे घरें सददी करी तिज्जो ते वचन सुणे ।”
\v 23 ताह्लू तिन्हीं तिन्हां जो अंदर सददी करी तिन्हां जो रैहणे दी जगाह दित्ती ।
\s कुरनेलियुसे दे घरें पतरस
\p दूये दिने सैह तिन्हां सौगी गैआ, कने याफा दे भाऊआं ते कुच्छ तिस सौगी चली पै ।
\v 24 दूये दिने सैह कैसरिया पुज्जे, कने कुरनेलियुसें अपणे परवारे जो कने प्यारे साथियां जो किट्ठा करी नैं तिन्हां दा इंतजार करदा रैह्आ था ।
\v 25 जाह्लू पतरस अंदरेयो ओणां लगेया था, कुरनेलियुस तिस नैं मिला कने तिसदे पैरां पर पैई करी प्रणांम कित्ता;
\v 26 अपर पतरस तिसियो चुकी करी ग्लाणां लग्गा, “खड़ौई जा, मैं भी तां माणु ऐ ।”
\v 27 कने तिस सौगी गल्लबात करदा करदा अंदर गैआ, कने मते लोकां जो किट्ठे दिखी करी
\v 28 तिन्हीं ग्लाया, “तुहां जाणदे हन कि होरनी जाति दी संगति करणां या तिस अल्ल जाणां यहूदी तांई अधर्म ऐ, अपर परमात्में मिन्जो दस्सेया ऐ कि कुसी भी माणु जो अपवित्र या बुरा मत ग्ला ।
\v 29 इसतांई मैं जाह्लू सदेया तां बगैर ग्लाणे ते ई चली आया । हुण मैं पूछदा ऐ कि मिन्जो कुस कम्मे तांई सदेया ऐ ।”
\p
\v 30 कुरनेलियुस ग्लाणां लग्गा, “इसा घड़िया च पूरे चार दिन होई गैयो हन, मै अपणे घरें संजा प्रार्थना करा दा था: तां दिखा इक्क माणु चमकदे कपड़े लगाई नैं, मिन्जो सामणे आई खड़ौता ।
\v 31 कने ग्लाणां लग्गा, “हे कुरनेलियुस, तेरी विणती सुणी लैई ऐ कने तेरे दान परमात्में सामणे याद किते गै हन ।
\v 32 इसतांई कुसी जो याफा घल्ली करी शमौने जो जिसियो पतरस भी ग्लांदे हन, सददी घल्ल । समुंदरे कंडे शमौन, चमड़े दा कम्म करणे आळे दा परोणां ऐ ।'
\v 33 ताह्लू मैं झट तिज्जो अल्ल माणु घल्ले, कने तैं खरा कित्ता जेह्ड़ा तू आई गैआ । हुण अहां सारे ऐत्थू परमात्में सामणे हन, तांकि जेह्ड़ा कुच्छ परमात्में तिज्जो नैं ग्लाया ऐ, तिसियो सुण ।”
\s पतरसे दी शिक्षा
\p
\v 34 ताह्लू पतरस ग्लाणां लग्गा, “हुण मिन्जो वसुआस होई गैआ कि परमात्मां कुसी दा पक्षपात नी करदा ।
\v 35 अपर हर जातिआ च जेह्ड़ा तिसते डरदा कने धर्में दे कम्म करदा ऐ, सैह तिसियो खरा लगदा ऐ ।
\v 36 जेह्ड़ा वचन तिन्हीं इस्त्राएलियां अल्ल घल्लया, जाह्लू तिन्हीं यीशु मसीह दिया बजाह ते (जेह्ड़ा सबना दा प्रभु ऐ) शांति दा सुसमाचार सणाया,
\v 37 एह वचन तुहां जांणदे हन, जेह्ड़ा यूहन्ना दे बपतिस्मे दे प्रचारे ते बाद गलीले ते शुरू होई करी सारे यहूदिया बिच फैली गैआ :
\v 38 परमात्में जिस तरीके नैं यीशु नासरिये जो पवित्र आत्मां कने सामर्थी नैं अभिषेक कित्ता; सैह भलाई करदा कने सबना जो जेह्ड़े सैताने दे सतायो हन, खरा करी दिंदा, क्जोकि परमात्मां तिस सौगी था ।
\v 39 अहां तिन्हां सारे कम्मां दे गवाह हन; जेह्ड़े तिन्हीं यहूदिया दे देस च कने यरूशलेमे च भी कित्ते, कने तिन्हां तिसियो सूलिया पर लटकाई करी मारी दिता ।
\v 40 तिस जो परमात्में त्रीये दिने जिंदा कित्ता, कने प्रगट भी करी दित्ता;
\v 41 सारेयां लोकां पर नी अपर तिन्हां गवाहां पर जिन्हां जो परमात्में पैहलें ई चुणी लैआ था मतलब अहां पर जिन्हां तिसदे मरेयां ते जिंदे होणे ते बाद तिन्हां सौगी खादा पीता;
\v 42 कने तिन्हीं अहां जो हुक्म दित्ता लोकां च प्रचार करा कने गवाही दैआ, कि एह सैई ऐ जिसियो परमात्में जिंदेया कने मरेयां दा न्यायी ठेहराया ऐ ।
\v 43 तिसदी सारे भविष्यवक्ता गवाही दिंदे हन कि जेह्ड़ा कोई तिस पर वसुआस करगा, तिस जो तिसदे नांये दिया बजाह ते पापां दी माफी मिलणी ऐ ।''
\s गैर - यहूदियां च पवित्र आत्मां लौणां
\p
\v 44 पतरसें एह गल्लां ग्लादा ई था कि पवित्र आत्मां वचन सुणने आळेयां पर लौई आया ।
\v 45 कने जितणे खतना कित्तेयो वसुआसी पतरसे सौगी आयेयो थे, एह सारे हैरान होई गै कि होरना -जातिआं पर भी पवित्र आत्मां दा दान दित्ता गैआ ऐ ।
\v 46 क्जोकि तिन्हां तिन्हां जो हर तरांह दी भाषा ग्लांदे कने परमात्में दी महिमा करदे सुणेया । इसा गल्ला पर पतरसें ग्लाया,
\v 47 “क्या कोई पाणी जो रोकी करी रखी सकदा ऐ कि एह बपतिस्मा नी पान, जिन्हां अहां साइआं पवित्र आत्मां जो पाया ऐ ।”
\v 48 कने तिन्हीं हुक्म दित्ता कि तिन्हां जो यीशु मसीह दे नांये पर बपतिस्मा दिता जां । ताह्लू तिन्हां तिस नैं विणती कित्ती कि सैह कुच्छ दिन होर तिन्हां सौगी रैंह् ।
\c 11
\s पतरसे दे दुआरा अपणे कम्मां दा स्पष्टीकरण
\p
\v 1 भिरी चेलयां कने भाऊआं जेह्ड़ा यहूदिया च सुणेया कि गैर - यहूदियां भी परमात्में दा वचन मनी लैआ ऐ ।
\v 2 कने जाह्लू पतरस यरूशलेमे च आया, तां खतना कित्तेयो माणु तिस नैं बैंहसणां लग्गे,
\v 3 “तैंई खतणां नी कित्तेयो माणुआं अल्ल जाईकरी तिन्हां सौगी खादा ।”
\v 4 ताह्लू पतरसें जेह्ड़ा होया था तिन्हां जो शुरू ते इक्क इक्क करी नैं ग्लाई दित्ता:
\v 5 “मैं याफा सैहरे च प्रार्थना करा दा था, कने बेहोश होई करी इक्क दर्शण दिख्या कि इक्क थाल बड़िया चादरा साइआं चौंनी कुणेयां च लटकेया, अम्बरे ते लौई करी मिन्जो अल्ल आया ।
\v 6 जाह्लू मैं तिस पर ध्यान दित्ता, तां तिस च धरतिया दी चिढ़ियां कने बणे दे डंगर कने रेंगणे आळे जानवर कने अम्बरे दे पंछी दिखे;
\v 7 कने एह उआज सुणी, ‘हे पतरस उठ, मार कने खा ।'
\v 8 मैं ग्लाया, 'नी प्रभु, नी, क्जोकि कोई अपवित्र या बुरी चीज्ज मेरे मुँमें च कदी नी गैई ।'
\v 9 इस जबाबे च अम्बरे ते दूई बरी आवाज आई, 'जेह्ड़ा कुच्छ परमात्में शुद्ध ठेहराया ऐ, तिसियो बुरा मत ग्ला ।'
\v 10 त्री बरी भिरी इआं ई होया; ताह्लू सब कुच्छ भिरी अम्बरे च खींजी लैआ ।
\v 11 कने दिखा, झट त्रै माणु जेह्ड़े कैसरिया ते मिन्जो सौगी घल्लेयो थे, तिस घरें जिस च अहां थे, आई खड़ूते ।
\v 12 ताह्लू आत्मां मिन्जो तिन्हां सौगी बेझिझक जाणे जो ग्लाया, कने एह छै भाऊ भी मिन्जो सौगी चली पै; कने अहां तिस माणुये दे घरें गै ।
\v 13 तिन्हीं अहां जो गलाया, कि तिन्हीं इक्की सुअर्गदूते जो अपणे घरें खड़ूतेया दिख्या, जिन्हीं तिस नैं ग्लाया, “याफा च माणु घल्ली करी शैमोने जो जेह्ड़ा पतरस नांये ते जाणेयां जांदा ऐ, सददी लै ।
\v 14 जाह्लू तिज्जो नैं ऐदियां गल्लां ग्लांगा, जिन्हां दिया बजाह ते तू कने तेरा सारा घराना उद्धार पांगा ।'
\v 15 जाह्लू मैं गल्लां करणां लग्गा, तां पवित्र आत्मां तिन्हां पर तिस तरीके नैं उतरेया जिस तरीके नैं शुरू च अहां ऊपर उतरेया था
\v 16 ताह्लू मिन्जो परमात्में दा सैह वचन याद आया; जेह्ड़ा तिन्हीं ग्लाया था, “यूहन्ना तां पाणिये च बपतिस्मा दित्ता, अपर तुहां पवित्र आत्मां नैं बपतिस्मा पाणां ।'
\v 17 कने जाह्लू परमात्में तिन्हां जो भी सैई दान दित्ता, जेह्ड़ा अहां जो परमात्में यीशु मसीह पर वसुआस करणे ते मिलेया था; तां मैं कुण था जेह्ड़ा परमात्में जो रोकी सकदा ।”
\v 18 एह सुणीकरी चुप रैह्, कने परमात्में दी तरीफ करणां लग्गे, “ताह्लू तां परमात्में गैर - यहूदियां च मन बदलणे दा दान दित्ता ऐ ।”
\s अन्ताकिया दी कलेसिया
\p
\v 19 जेह्ड़े माणु तिस कळेशे च मारे जेह्ड़ा स्तिफनुसे दिया बजाह ते पैआ था, तितर बितर होई गैयो थे, सैह फिरदे फिरदे फीनीके कने साईप्रस कने अन्ताकिया च पुज्जे; अपर यहूदियां जो छड्डी करी होर कुसी जो वचन नी सणांदे थे ।
\v 20 अपर तिन्हां च कुच्छ साईप्रस वासी कने कुरेनी थे, जेह्ड़े अन्ताकिया च आईकरी यूनानियां च भी प्रभु यीशु दा सुसमाचार सनाणां लग्गे ।
\v 21 प्रभु दा हत्थ तिन्हां पर था कने बड़े भरी माणु वसुआस करी नैं प्रभु दे पास्सें फिरे ।
\v 22 जाह्लू तिन्हां दी चर्चा यरुशलेम दी कलेसिया च सुणने च आई, ताह्लू तिन्हां बरनबासे जो अन्ताकिया घल्लया ।
\v 23 सैह तित्थु पुज्जी करी परमात्में दे अनुग्रह जो दिखी करी खुश होया, कने सबना जो शिक्षा दिंदा कि तन मन लगाई करी प्रभुये नैं लिपटी रैह्आ ।
\v 24 सैह इक्क भला माणु था, कने पवित्र आत्मां नैं कने वसुआसे नैं भरौया था; कने होर भी केई लोक प्रभु च आई मिले ।
\v 25 ताह्लू सैह शाऊले जो तोपणे तांई तरसुसे जो चली गैआ ।
\v 26 जाह्लू सैह तिस नैं मिला तां तिसियो अन्ताकिया लैई आया; कने इआं होया कि सैह इक्क साल तिकर कलेसिया सौगी मिलदे कने मते लोका जो शिक्षा दिंदे रैह्; कने चेले सबना ते पैहलें अन्ताकिया च ई मसीह केहलाये ।
\p
\v 27 तिन्हां दिना च मते भविष्यवक्ता यरूशलेम ते अन्ताकिया आये ।
\v 28 तिन्हां च अगबुश नांये दा इक्क माणु खड़ौई करी आत्मां दिया प्रेरणा नैं एह दस्सेणां लग्गा कि सारे संसारे च बड़ा अकाल पोणां --- सैह अकाल क्लौदियुस दे बग्त च पैआ ।
\v 29 ताह्लू चेलेयां एह फैसला कित्ता कि हर इक्क अपणियां –अपणियां दौलता मताबक यहूदिया च रैहणे आळेयां भाऊआं दी मदता तांई कुच्छ घल्लन ।
\v 30 तिन्हां इआं ई कित्ता; कने बरनबास कने शाऊल दे हत्थ स्याणेयां अल्ल कुच्छ घल्ली दित्ता ।
\c 12
\s पतरसे दी जेला ते मुक्ति
\p
\v 1 तिस बग्त हेरोदेस राजें कलेसिया दे कईयां माणुआं जो सताणे तांई तिन्हां पर हत्थ चुके ।
\v 2 तिन्हीं यूहन्ने दे भाऊये याकूबे जो तलवारा नैं मरवाई दित्ता ।
\v 3 जाह्लू तिन्हीं दिख्या कि यहूदी माणु इस ते खुश होंदे हन, तां तिन्हीं पतरसे जो भी पकड़ी लैआ । सैह दिन अखमीरी रोटिया दे दिन थे ।
\v 4 तिन्हीं तिसियो पकड़ी करी जेला च पाई दित्ता, कने चौं चौं सपाईयां दे पेहरे च रखया; एह सोची नैं कि फसह दे बाद तिसियो लोकां सामणे लैयोयें ।
\v 5 जेला च पतरस बंद था; अपर कलेसिया तिस तांई लौ लगाई करी परमात्में नैं प्रार्थना करा दी थी ।
\p
\v 6 जाह्लू हेरोदेस तिसियो लोकां सामणे लैयोणे आळा ई था, तिसा राती पतरस दूँ जंजीरा नैं बन्नेया दूँ सपाईयां दे गब्बे सुतेया था; कने चौंकीदार दुरआजे पर जेला दी रखवाळी करा दे थे ।
\v 7 तां दिखा, प्रभु दा इक्क सुअर्गदूत आई खड़ौता कने तिसा जेला च लौ चमकी कने तिन्हीं पतरसे दिया पसलिया पर हत्थ मारी करी तिसियो जगाया कने ग्लाया । “उठ, तौळी कर ।”कने तिसदेयां हत्थां ते जंजीरा खुली करी पैईयां ।
\v 8 ताह्लू स्वर्गदूत तिस नैं ग्लाणां लग्गा, “त्यार हो, कने अपणे जूतेयां पाई लै ।” तिन्हीं सैई कित्ता । भिरी तिन्हीं तिस नैं ग्लाया, “अपणे कपड़े लगाई करी मिन्जो पचांह् चली पौ ।”
\v 9 सैह निकळी करी तिस दे पचांह् चली पैआ ; अपर एह नी जाणदा कि जेह्ड़ा कुच्छ सुअर्ग दूत करा दा सैह सच ऐ, अपर एह समझेया कि मैं दर्शण दिखा दा ऐ ।
\v 10 ताह्लू सैह पैहले कने दूये पेहरे ते निकळी करी तिस लोहे दे गेटे अल्ल पुज्जे, जेह्ड़ा सैहरे दे बक्खें ऐ । सैह तिन्हां तांई अप्पु ई खुली गैआ, कने सैह निकळी करी गळीया च होई करी गै, इक्क दम ई स्वर्ग दूत तिसियो छड्डी करी चली गैआ ।
\v 11 ताह्लू पतरसें चुकनै होई करी ग्लाया, “हुण मैं सच जाणी लैआ ऐ प्रभुयें अपणां स्वर्गदूत घल्ली करी मिन्जो हेरोदेस दे हत्थां ते छड़बाई लैआ, कने यहूदियां दी सारी आस तोड़ी दित्ती ।”
\v 12 एह जाणी करी सैह तिस यूहन्ने दिया माऊ मरियमा दे घरे आया, जेह्ड़ा मरकुस कहलादां ऐ । तित्थु मते लोक किट्ठे होई करी प्रार्थना करा दे थे ।
\v 13 जाह्लू तिन्हीं दुरआजे दी खिड़की ठोरी, तां रूदे नांये दी इक्क दासी दिखणां आई ।
\v 14 पतरसे दी उआज पणछैणी करी तिन्नै दुरआजा नी खोलया, अपर दोड़ी करी अंदर गैई कने दस्सेया कि पतरस दुरआजे पर खड़ूतेया ऐ ।
\v 15 तिन्हां तिसा नैं ग्लाया, “तू पागल ऐ ।” अपर सैह वसुआसे नैं ग्लाणां लग्गी कि इआं ई ऐ । ताह्लू तिन्हां ग्लाया, “तिसदा सुअर्गदूत होणां ।”
\v 16 अपर पतरस ठोरदा ई रैह्आ, अपर तिन्हां खिड़की खोली, कने तिस जो दिखी करी हैरान होई गै ।
\v 17 ताह्लू तिन्हीं तिन्हां जो हत्थे नैं सनक लगाई कि चुप रैह्आ; कने तिन्हां जो ग्लाया कि प्रभु कुस तरीके नैं तिसियो जेला ते कड्डी करी लैई आया ऐ । भिरी ग्लाणां लग्गा, “याकूब कने भाऊआं जो एह गल्ल दस्सी दिनेयों ।” ताह्लू निकळी करी दूईया जगाह चली गैआ ।
\p
\v 18 भ्यागा सपाईयां च बड़ी हबड़ा तफरी मची गैई कि पतरसे दा क्या होआ ।
\v 19 जाह्लू हेरोदेशें तिसदी तोप पाई कने सैह नी मिला, तां चौकीदारां दी जांच करी नैं हुक्म दित्ता कि सैह मारी दित्ते जान; कने सैह यहूदिया जो छड्डी करी कैसरिया च जाई करी रैहणां लग्गा ।
\s राजा हेरोदेसे दी मौत
\p
\v 20 हेरोदेस सूर कने सैदा दे लोकां ते बड़ा नराज था । इसतांई सैह इक्क मन होई करी तिस अल्ल आये, कने बलास्तुसे जो जेह्ड़ा राजे दा इक्क कर्मचारी था, मनाई करी मेळ कराणां चाहंदा था; क्जोकि राजे दे देशे ते तिन्हां दे देशे दा पाळन -पोसण हुंदा था ।
\v 21 ठेहरायो दिन हेरोदेस राजें आळे कपड़े पैहनी करी सिंहासणे पर बैई गैआ, कने तिन्हां जो भाषण दैणां लग्गा ।
\v 22 ताह्लू लोक ग्लाई उठे, “एह तां माणुये दा नी परमात्में दी उआज ऐ ।”
\v 23 तिस बग्त प्रभु दे इक्की सुअर्ग दूतें इक्क दम बमार करी दित्ता, क्जोकि तिन्हीं परमात्में दी महिमा नी कित्ती; कने तिस च कीड़े पैई गै जेह्ड़े तिसियो खाणां लग्गे कने सैह मरी गैआ ।
\v 24 अपर परमात्में दा वचन बधदा कने फैलदा गैआ ।
\p
\v 25 जाह्लू बरनबास कने शाऊल अपणी सेवा पूरी करी बैठे तां यूहन्ने जो जेह्ड़ा मरकुस नांये ते जाणेया जांदा ऐ, सौगी लैई करी यरूशलेमे च आये ।
\c 13
\s बरनबासे जो कने शाऊले जो घल्लणांं
\p
\v 1 अन्ताकिया दी कलेसिया च मते भविष्यवक्ता कने उपदेशक थे; जिआं कि बरनवास कने शमौन जिसियो नीगर ग्लांदे थे; कने लुकियुस कुरेनी, कने चौथाई देशे दे राजा हेरोदेसे दा दूदभाऊ मनाहेम, कने शाऊल ।
\v 2 जाह्लू सैह व्रत रखी करी परमात्में दी भक्ति करा दे थे, तां पवित्र आत्मां ग्लाया, “मिन्जो तांई बरनबासे कने शाऊले जो तिस कम्मे तांई लग्ग कर जिस तांई मै तिन्हां जो सदेया ऐ ।”
\v 3 ताह्लू तिन्हां व्रत रखी करी प्रार्थना कित्ती कने तिन्हां पर हत्थ रखी नैं तिन्हां जो घल्ली दित्ता ।
\s पौलूसे दी पैहली प्रचार - यात्रा
\p
\v 4 कने सैह पवित्र आत्मां दे घल्लेयो सिलूकिया जो चली गै; कने तित्थु ते चाह्जे पर चढ़ीकरी साइप्रस जो चली पै;
\v 5 कने सलमिस च पुज्जी करी, परमात्में दा वचन यहूदियां दे अराधनालयां च सणांया । यूहन्ना तिन्हां दा सेवक था ।
\v 6 सैह सारे तिस टापूये ते होंदे होये पाफुस तिकर पुज्जे । तित्थु तिन्हां जो बार - यीशु नांये दा इक्क यहूदी जादूगर कने झूठा भविष्यवक्ता मिला ।
\v 7 सैह हाकम सिरगियुस पौलुसे सौगी था, जेहड़ा अक्लमंद माणु था । तिन्हीं बरनबासे जो कने शाऊले जो अपणे अल्ल सददी नैं परमात्में दा वचन सनाणां चाया ।
\v 8 अपर इलीमास जादूगरें, क्जोकि ऐही तिसदे नांये दा मतलब ऐ, तिन्हां दा वरोध करी नैं हाकमे जो वसुआस करणे ते रोकणां चाया ।
\v 9 ताह्लू शाऊलें जिसदा नां पौलुस भी ऐ, पवित्र आत्मां नैं भरौई करी तिस बक्खें टक लगाई करी दिख्या कने ग्लाणां लग्गा,
\v 10 “हे सारे कपट नैं कने चतुराईया नैं भरेयो सैताने दी औलाद, संकल कने धर्मे दे बैरी, क्या तू प्रभु दे सिधेयां रस्तेयां जो टेड़ा करना नी छडणां ।”
\v 11 हुण दिख, प्रभु दा हत्थ तिज्जो पर लगैआ ऐ; कने तू थोड़े बग्त तिकर अन्ना रैंहणां कने सूरजे जो नी दिखणां ।'' ताह्लू इक्क दम धुंधलापन कने नैहरा छाई गैआ, कने सैह तांह तुंह टटोलना लग्गा तांकि जे कोई तिसदा हत्थ पकड़ी करी लैई चलें ।
\v 12 ताह्लू हाकमे जेह्ड़ा होया था तिसियो दिखी करी कने प्रभु दी शिक्षा ते हैरान होई करी वसुआस कित्ता ।
\s पिसिदिया ते अन्ताकिया च
\p
\v 13 पौलुस कने तिसदे साथी पाफुसें चाह्जे च बैई करी पंफूलिया दे पीरगे च आये; कने यहून्ना तिन्हां जो छड्डी करी यरुशलेमे जो वापस आई गैआ ।
\v 14 पिरगे ते गांह जाई करी पिसिदिया दे अन्ताकिया च पुज्जे; कने सब्त दे दिने अराधनालय च जाई करी बैई गै ।
\v 15 व्यवस्था कने भविष्यवक्ता दी कताब पढणे ते बाद आराधनालय देयां अधिकारियां तिन्हां जो संदेशा घल्लेया, “हे भाऊओ, जे लोकां दियां शिक्षा तांई तुहां दे मने च कोई गल्ल ऐ तां दस्सा ।”
\v 16 ताह्लू पोलुसें खड़े होई करी कने हत्थ नैं सनक लगाई करी नैं ग्लाणां लग्गा, “हे इस्त्रालियो, परमात्में ते डरणेआळेयो सुणां,
\v 17 इन्हां इस्त्राएली लोकां दे परमात्में तुहां जो चुणी लैआ, कने जाह्लू एह माणुमिस्र देशे च परदेसी होई करी रैंह्दे थे, तां तिन्हां दी उन्नति कित्ती: कने ताकतवर भुजा नैं कड्डी अंदा ।
\v 18 सैह कोई चाली साल तिकर बणे च तिन्हां दी सेहंदा रैह्आ,
\v 19 कने कनान देशे च सतां जातिआं दा नाश करी नैं तिन्हां दा देस कोई साढे चार सौ सालां च इन्हां दिया मिरासा च दैई दित्ता ।
\v 20 इसते बाद तिन्हीं शमूएल भविष्यवक्ता तिकर तिन्हां च न्यायी ठेहराये ।
\v 21 तिसदे बाद तिन्हीं इक्क राजा मंगेआ, ताह्लू परमात्में चाली साल तांई विन्यामीन दे गोत्रे च इक्क माणु, मतलब कुसी दे पुत्तर शाऊले जो तिन्हां पर राजा ठेहराया ।
\v 22 भिरी तिन्हीं लग्ग करी नैं दाऊदे जो तिन्हां दा राजा बणांंया; जिसदे बारे च तिन्हीं गवाही दित्ती, 'मिन्जो इक्क माणु, यिशै दा पुत्तर दाऊद, मेरे मने मताबक मिली गैआ ऐ; सैह ई मेरी सारी इच्छा पूरी करगा ।’
\v 23 इस दे वंश च परमात्में अपणी प्रतिज्ञा मताबक इस्त्राएले अल्ल इक्क उदारकर्ता, मतलब यीशुये जो घल्लगा ।
\v 24 जिसदे ओणे ते पैहले यूहन्ने सारेयां इस्त्राएलियां च मन बदलणे दे बपतिस्में दा प्रचार कित्ता ।
\v 25 जाह्लू यूहन्ना अपणी सेवा पूरी करणे पर था, ता तिन्हीं ग्लाया, 'तू मिन्जो क्या समझदा ऐ, मैं सैह नी । अपर दिख, मेरे बाद इक्क ओआ दा ऐ जिस देयां पैरां दे मैं जूतेयां भी मैं खोलणे दे जोग्गा नी ।'
\v 26 “हे भाऊओ, तुहां जेह्ड़े अब्राहमें दी औलाद हन; कने तुहां जेह्ड़े परमात्में ते डरदे हन, तुहां अल्ल इस उद्धारे दा वचन घल्लया ऐ ।
\v 27 क्जोकि यरूशलेमे च रैहणे आळेयां कने तिन्हां देयां अधिकारियां, ना तिसियो पणछैणया कने ना ई भविष्यवक्तां दी गल्लां समझियां, जेह्ड़ी हर सब्त दे दिन्ने पढ़ियो जांदी ऐ, इसतांई तिसियो दोषी मनी करी तिन्हां गल्लां जो पूरा कित्ता ।
\v 28 तिन्हां मारणे जोग्गा कोई दोष तिस च नी पाया, तमी पिलातुसे नैं विणती कित्ती कि सैह मारी दिता जां ।
\v 29 जाह्लू तिन्हां तिसदे बारे च लिखियां गल्लां पूरियां कित्तियां, तां तिसियो सूलिया ते लौआई करी कब्रा च रखेया ।
\v 30 अपर परमात्में तिस जो मरेयां च जिंदा कित्ता,
\v 31 कने सैह तिन्हां जो जेह्ड़े तिस सौगी गलील ते यरूशलेम आयेयो थे, मतेआं दिना तिकर दुस्सदा रैह्आ; लोकां सामणे हुण सैह ई तिसदे गवाह हन ।
\v 32 अहां तिज्जो तिसा प्रतिज्ञा जो जेह्ड़ी पितरां नैं कित्तियो थी, हे सुसमाचार सणांदे हन,
\v 33 कि परमात्में यीशु जो जिंदा करी नैं, सैह ई प्रतिज्ञा अहां दिया औलादी तांई पूरी कित्ती; जिआं दूये भजने च लिख्या ऐ;
\q तू मेंरा पुत्तर ऐ; अज्ज मैंईं तिज्जो पैदा कित्या ऐ ।'
\q
\v 34 कने तिसदे इस तरीके नैं मरेयां ते जिंदे होणे दे बारे च भी कि सैह कदी नी सड़े, तिन्हीं एह ग्लाया ऐ, 'जिआं मैं दाऊदे पर कित्तियो पवित्र कने अटल कृपा तिज्जो पर भी करगा ।'
\q
\v 35 इसतांई तिन्हीं इक्क होर भजने च भी ग्लाया ऐ, तू अपणे पवित्र माणुआं जो सड़ना नी दिंगा ।'
\p
\v 36 कजोकि दाऊद तां परमात्में दिया इच्छा मताबक अपणे बग्ते च सेवा करी नैं मरी गैआ, कने अपणे स्याणेयां च जाई मिला, कने सड़ी भी गैआ ।
\v 37 अपर जिसियो परमात्में जिंदा कित्या, सैह सड़ी भी नी सकेया ।
\v 38 इसतांई, हे भाऊओ, तुहां जाणी लैआ कि इसदिया बजाह ते ई पापां दी माफी दा समाचार तुहां जो दित्या जांदा ऐ;
\v 39 कने जिन्हां गल्लां च तुहां मूसा दिया व्यवस्था दिया बजाह ते बेकसूर नी ठेरी सकदे थे, तिन्हां सारेयां च हर इक्क वसुआस करणे आळा तिस तांई बेकसूर ठेहरदा ऐ ।
\v 40 इसतांई चुकनै रैह्आ, इआं ना होयें कि जेह्ड़ा भविष्यवक्ता दियां कताबा च आया ऐ, तुहां पर भी आई पोयें ।
\q
\v 41 हे निंदा करणे आळेयो, दिखा कने भोचक्के होई करी मरी जा; क्जोकि मैं तुहां दे दिनां च इक्क कम्म करदा ऐ, एह कम्म कि जे कोई तुहां नैं तिसदी निंदा करें, तां तुहां कदी वसुआस नी करगे ।
\p
\v 42 तिन्हां दे बाहर निकळदे बग्त लोक तिन्हां नैं विणती करणां लग्गे कि अगले सब्ता दे दिने अहां एह गल्लां भिरी सणांईयां जान ।
\v 43 जाह्लू सभा उठी गैई तां यहूदियां कने यहूदी मत आळे मते सारे भक्त पौलुसे दे कने बरनबासे पचांह् चली पै; कने तिन्हां तित्थु माणुआं नैं गल्लां करी नैं समझाया कि परमात्में दे अनुग्रह च बणी रैह्आ ।
\s पौलुसे दे दुआरा गैर - यहूदियां च प्रचारे दी शुरुआत
\p
\v 44 अगले सब्त दे दिन सैहरे दे सारे लोक परमात्में दे वचन सुणने जो किट्ठे होई गै ।
\v 45 अपर यहूदी भीड़ा जो दिखी करी डाह नैं भरी गै, कने निंदा करदे करदे पौलुसे दियां गल्लां दा विरोध च ग्लाणां लग्गे ।
\v 46 ताह्लू पौलुस कने बरनबासें निडर होई करी ग्लाणां लग्गा, “जरूरी था कि परमात्में दा वचन पैहले तुहां जो सणाया जांदा; अपर जाह्लू तुहां तिसियो जो दूर हटाई करी कने अपणे जो सदा दी जिन्दगिया जोग्गा ठेहरांदे, तां दिखा, अहां होरना जातिआं दे पास्सें फिरदे हन ।
\v 47 क्जोकि प्रभुयें अहां जो एह हुक्म दित्या ऐ,
\q मैंईं तिज्जो गैर - यहूदियां तांई जोती ठेहराया ऐ क्जोकि तू धरतिया दे इस छोर तिकर उद्धारे दा दुरवाजा होन ।”
\p
\v 48 एह सुणीकरी होर जातिआं खुश होइआं, कने परमात्में दे वचन दी महिमा करणां लग्गे; कने जितणे भी सदा दी जिन्दगिया तांई ठहराये गैयो थे, तिन्हां वसुआस कित्ता ।
\v 49 ताह्लू प्रभु दा वचन तिस सारे देशे च फैलणा लगा ।
\v 50 अपर यहूदियां उच्च कुल दियां भक्त जणासां जो कने सैहरे दे प्रमुख लोकां जो उसकाया, कने पौलुस कने बरनबास दे खलाफ अत्याचार करवाई करी तिन्हां जो अपणे लाक्के ते कड्डी दित्ता ।
\v 51 ताह्लू सैह तिन्हां सामणे अपणे पैरां दी धूड़ झाड़ी करी इकुनियुम जो चली गै ।
\v 52 कने चेले खुशिया नैं कने पवित्र आत्मां नैं भरौई गै ।
\c 14
\s इकुनियुम सैहरे च पौलुस कने बरनबास
\p
\v 1 इकुनियुम च इआं होया कि सैह यहूदियां देयां आराधनालयां च सौगी सौगी गै, कने इस तरीके नैं गल्लां कित्तियां कि यहूदियां कने यूनानियां दूनी ते मतेआं वसुआस कित्ता ।
\v 2 अपर वसुआस नी करणे आळे यहूदियां गैर - यहूदियां दे मन भाऊआं दे खलाफ उसकाये कने कटुता पैदा करी दित्ती ।
\v 3 सैह मतेआं दिनां तांई तित्थु रैह्, कने प्रभु दे भरोसे पर हिम्मता सौगी गल्लां करदे थे; कने सैह तिन्हां दे हत्थां ते चमत्कार कने अद्भुत कम्म करवाई करी अपणे अनुग्रह दे वचना पर गवाही दिंदा था ।
\v 4 अपर सैहरे देयां लोकां च बैर पैई गिया था, इसते कई माणु यहूदियां दे पास्से कने कई चेलयां पास्सें होई गै ।
\v 5 अपर जाह्लू होर जातिआं कने यहूदी तिन्हां दा अपमान कने तिन्हां पर पत्थर मारणे तांई अपणे अधिकारियां सौगी तिन्हां पर दौड़े,
\v 6 ताह्लू सैह इसा गल्ला जो जाणी गै, कने लुकाउनिया दे लुस्त्रा कने दिरबे सैहरां च, कने अक्खे बक्खे देयां प्रदेशां च नठी गै
\v 7 कने तित्थु सुसमाचार सनाणां लग्गे ।
\s लुस्त्रा सैहरे च कने दिरबे सैहरे च
\p
\v 8 लुस्त्रा च इक्क माणु बैठया था, जेह्ड़ा पैरां दा कमजोर था । सैह जन्म ते ई लंगडा था कने कदी भी नी चलेया था ।
\v 9 सैह पौलुसे जो गल्लां करदे सुणां दा था । पौलुसें तिसदे पास्सें टक्क लगाई करी दिख्या कि तिसियो खरे होणे दा वसुआस ऐ,
\v 10 कने जोरे नैं ग्लाणां लग्गा, “अपणे पैरां दे भार सीधा खड़ा हो ।'' ताह्लू सैह उछळी करी चलणां फिरणांं लग्गी पैआ ।
\v 11 माणुआं पौलुसे दा एह कम्म दिखी करी लुकाऊनिया दी भाषा च जोरे नैं ग्लाया, “अहां दे बिच माणु दा रूप धारण करी नैं देवता लौई आये हन ।''
\v 12 तिन्हां बरनबासे जो ज्यूस, कने पौलुसे जो हिरमेस ग्लाया क्जोकि सैह गल्लां करणे च मुख्य था ।
\v 13 ज्युसे दे तिस मंदरे दा पुजारी जेह्ड़ा तिन्हां दे सैहरे सामणे था, दांद कने फुला दे हार फाटके पर लगाई करी लोकां सौगी बलिदान करणां चाहंदा था ।
\v 14 अपर चेलें बरनबासें कने पौलुसें जाह्लू एह सुणया, तां अपणे कपड़े फाड़े कने भीड़ा च लपके, कने जोरे नैं ग्लाणां लग्गे,
\v 15 “हे लोको, तुहां क्या करदे हन, अहां भी तां तुहां साइआं सुख -दुःख भोगणे आळे माणु हन, कने तुहां जो सुसमाचार सणांदे हन कि तुहां इन्हां बेकार चीज्जां ते लग्ग होई करी जिंदे परमात्में दे पास्सें फिरा, जिन्हीं सुअर्ग कने धरती कने समंदर कने जेह्ड़ा कुच्छ तिन्हां च ऐ बणांया ।
\v 16 तिन्हीं बीते बग्तां च सारियां जातिआं जो अपणे -अपणे रस्ते च चलणां दित्ता ।
\v 17 तमी तिन्हीं अपणे आप्पे जो गवाही दैणे बगैर नी छडेया; अपर सैह भलाई करदा रैह्आ, कने अम्बरे ते बरखा कने फलवन्त मौसम दैई करी तुहां दे मने जो खाणे नैं कने खुशिया नैं भरदा रैह्आ ।”
\v 18 एह ग्लाई करी भी तिन्हीं लोकां जो बड़िया मुशकला नैं रोकेया कि तिन्हां तांई बलिदान नी करन ।
\p
\v 19 अपर कुच्छना यहूदियां अन्ताकिया कने इकुनियुम ते आई करी लोकां जो अपणे बक्खें करी लैआ, कने पौलूसे पर पत्थर मारे, कने मरेया समझीकरी तिसियो सैहरे दे बाहर घसीटी करी लैई गै ।
\v 20 अपर जाह्लू चेले तिसदे चौनी पास्सें आई खड़ौते, तां सैह उठी करी सैहरे च गैआ कने दूयें दिने बरनबासे सौगी दिरबे जो चली गैआ ।
\s सीरिया ते अन्ताकिया जो वापस ओणां
\p
\v 21 सैह तिस सैहरे दे लोकां जो सुसमाचार सणांई करी, कने मते चेले बणांंई करी, लुस्त्रा कने इकुनियुम कने अन्ताकिया जो वापस चली आये,
\v 22 कने चेलयां दे मना जो स्थिर करदे रैह् कने एह शिक्षा दिंदे थे कि वसुआसे च बणी रैह्आ; कने एह ग्लांदे थे, “अहां मते दुख झेली करी परमात्में दे राज्जे च प्रवेश करणां पोणां ।”
\v 23 कने तिन्हां हरेक कलेसिया च तिन्हां तांई स्याणे ठहराये, कने व्रत सौगी प्रार्थना करी नैं तिन्हां प्रभु दे हत्थ दित्ता जिस पर तिन्हां वसुआस कित्या था ।
\p
\v 24 ताह्लू पिसिदिया ते होई करी सैह पन्फूलिया पुज्जे;
\v 25 भिरी पिरगा च वचन सणांईकरी अत्तलिया च आये,
\v 26 कने तित्थु ते सैह चाह्जे पर अन्ताकिया गै, जित्थू सैह तिस कम्में तांई जेह्ड़ा तिन्हां पूरा कित्या था परमात्में दे अनुग्रह च दित्यो थे ।
\v 27 तित्थु पुज्जी करी तिन्हां कलेसिया किट्ठी कित्ती कने दस्सेया कि परमात्में तिन्हां सौगी रैई करी कदेय बड़े बड़े कम्म कित्ते, कने गैर - यहूदियां तांई वसुआसे दा रस्ता खोली दित्ता ।
\v 28 कने सैह चेलयां सौगी मते दिनां तिकर रैह् ।
\c 15
\s यरुशलेमें दी सभा
\p
\v 1 भिरी कुच्छ माणु यहूदिया ते आईकरी भाऊआं जो सखाणां लग्गे: “जे मूसा दी रीतिया पर तुहां दा खतना ना होयें तां तुहां उद्धार नी पाई सकदे हन”
\v 2 जाह्लू पौलुसे दा कने बरनबासे दा तिन्हां कने बड़ी लड़ाई कने बैंह्स वाजी होई तां एह ठेहराया गैआ कि पौलुस कने बरनबास कने तिन्हां च कुच्छ माणु इन्हां गल्लां दे बारे च चेलयां कने स्याणेयां अल्ल यरूशलमें जो जान ।
\v 3 कने कलेसिया दे माणु तिन्हां जो थोड़ी दूर तिकर पज्जाई आये; कने सैह फीनीके कने सामरिया च होई करी होरना जातिआं दे मन बदलणे दा समाचार सणादे गै, कने सारे भाऊ बड़े खुश होये ।
\v 4 जाह्लू सैह यरूशलमे च पुज्जे, तां कलेसिया कने चेले कने स्याणे तिन्हां नैं बड़िया खुशिया सौगी मिले, कने तिन्हां दस्सया कि परमात्में तिन्हां सौगी होई करी कदेय -कदेय कम्म कित्यो हन ।
\v 5 अपर फरीसियां दी मंडलिया ते जिन्हां वसुआस कित्या था, तिन्हां च कुच्छ उठीकरी ग्लाणां लग्गे, “तिन्हां जो खतना कराणे कने मूसा दी व्यवस्था जो मनणे दा हुक्म दैणां चाइदा ।”
\p
\v 6 ताह्लू चेले कने स्याणे इन्हा गल्लां दे बारे च सलाह करणे तांई किट्ठे होये ।
\v 7 ताह्लू पतरसें नैं बडी बैंह्स – वाजी होई जाणे दे बाद पतरस खड़ौई करी तिन्हां नैं ग्लाणां लग्गा, “हे भाऊओ, तुहां जाणदे हन कि बड़े दिन होये परमात्में तुहां ते मिन्जो चुणी लैआ कि मेरे मुँमें ते होर जातिआं परमात्में दा वचन सुणीकरी वसुआस करन ।
\v 8 मने जो जाचणे आळे परमात्में तिन्हां जो भी अहां साइआं पवित्र आत्मां दैई करी तिन्हां दी गवाई दित्ती;
\v 9 कने वसुआसे दिया बजाह ते तिन्हां दे मन साफ करी नैं अहां च कने तिन्हां च कोई भेद नी रखेया,
\v 10 तां हुण तुहां क्जो परमात्में दी परीक्षा करदे हन कि चेलेयां दे गळे च ऐसा जुंगळा रखा, जिसियो ना तां अहां दे स्याणे चुकी सकदे थे कने ना तां अहां चुकी सकदे हन ।”
\v 11 हाँ अहां दा एह वसुआस ऐ कि जिस तरीके नैं तिन्हां प्रभु यीशु दे अनुग्रह नैं उद्धार पाणां; तिस तरीके नैं अहां भी पाणां ।
\p
\v 12 ताह्लू सारी सभा चुपचाप बरनबास कने पौलुसे दी सुणना लग्गी, कि परमात्में तिन्हां दिया बजाह ते होरना जातिआं च कदेय बड़े बड़े चमत्कार, कने अद्भुत कम्म दस्से हन ।
\v 13 जाह्लू सैह चुप होये तां याकूब ग्लाणां लग्गा, “हे भाऊओ, मेरी सुणां ।
\v 14 शमौने दस्सेया कि परमात्में पैहलें होरनी जाती पर कदैई कृपादृष्टी कित्ती कि तिन्हां च अपणे नांये तांई इक्क माणु बणांई लैंन ।
\v 15 इसते भविष्यवक्तां दियां गल्लां भी मिलदियां हन, जिआं कि लिख्या ऐ,
\q
\v 16 इसदे बाद मै भिरी आई करी दाऊदे दा पैआ डेरा चुकणां, कने तिसदे खंडरां जो भिरी बनाणां, कने तिसियो खरेड़णां,
\q
\v 17 इसतांई जे बाकि माणु, मतलब सारे गैर - यहूदियां जो मेरे नांये दियां केहलांदियां हन, प्रभु जो तोपा,
\q
\v 18 एह सैई प्रभु ग्लांदा ऐ जेह्ड़ा संसारे दी सृष्टिया ते इन्हां गल्लां दा समाचार दिंदा आया ऐ ।'
\p
\v 19 इसतांई मेरी सोच एह ऐ कि दूईयां जातिआं च जेह्ड़े माणु परमात्में पास्सें फिरदे हन, अहां तिन्हां जो दुख ना दैन;
\v 20 अपर तिन्हां जो लिखी घल्लन कि सैह मूर्ति दी अशुद्धता कने व्यभिचार कने गळा घुटेयां दे मासे ते कने खूने ते दूर रैह्आ ।
\v 21 क्जोकि पराणे जमाने ते सैहरे – सैहरे च मूसा दी व्यवस्था दा प्रचार करणे आळे होंदे चले आये हन, कने सैह हर सब्त दे दिन आराधनालय च पढ़ी जांदी ऐ ।”
\s गैर - यहूदियां दे वसुआसियां जो चिट्ठी
\p
\v 22 ताह्लू पूरी कलेसिया सौगी चेलयां कने स्याणेयां जो खरा लग्गा कि अपणे माणुआं च कुच्छ माणु चुणन, क्जोकि यहूदा जिसियो बरसब्बा भी ग्लांदे हन, कने सिलासे जो जेह्ड़ा भाऊआं च मुखिया था; कने तिन्हां जो पौलुसे कने बरनबासे सौगी अन्ताकिया जो घल्लन ।
\v 23 तिन्हां तिन्हां दे हत्थे एह लिखी घल्लया, “अन्ताकिया कने सिरिया कने कलिकिया च रैहणे आळेयां भाऊआं जो जेह्ड़े गैर - यहूदियां च हन, चेलयां कने स्याणे भाऊआ दा नमस्कार ।
\v 24 अहां सुणेया ऐ कि अहां च कुच्छना तित्थु जाईकरी, तुहां अपणियां गल्लां नैं डराई दित्ता; कने तुहां दे मन बदली दित्ते हन अपर अहां तिन्हां जो कोई हुक्म नी दित्या था ।
\v 25 इसतांई अहां इक्क मन होई करी ठीक समझेया कि चुणेयां माणुआं जो अपणे प्यारे बरनबासे कने पौलुसे सौगी तुहां अल्ल घल्लन ।
\v 26 एह ऐदेय माणु हन जिन्हां अपणे प्राण अहां दे प्रभु यीशु मसीह दे नांये तांई मुसीबता च पायेयो हन ।
\v 27 इसतांई अहां यहूदा जो कने सिलासे जो घल्लया ऐ, जेह्ड़े अपणे मुँमें ते भी एह गल्लां ग्लाणियां हन ।
\v 28 पवित्र आत्मां जो कने अहां जो ठीक पता लग्गा ऐ कि इन्हां जरूरी गल्लां जो छड्डी करी, तिज्जो पर होर भार ना पान;
\v 29 कि तुहां मूर्तियां पर बलि कित्तेयां ते कने खूने ते, कने घुटेयां दे मासे ते, कने व्यभिचारे ते दूर रैह्आ, इन्हां ते दूर रैह्आ तां तुहां दा भला होणां । गांह शुभ ।”
\p
\v 30 भिरी सैह जाई करी अन्ताकिया पुज्जे, कने सभा जो किट्ठा करी नैं सैह पत्री तिन्हां जो दैई दित्ती ।
\v 31 सैह पत्री पढी करी तिसा शिक्षा दियां गल्लां ते बड़े खुश होये ।
\v 32 यहूदें कने सिलासें जेह्ड़े अप्पु भी भविष्यवक्ता थे, मतिआं गल्लां नैं भाऊआं जो शिक्षा दैई करी मजबूत कित्ता ।
\v 33 सैह कुच्छ दिन रैई करी, भाऊआं सौगी शांतिया नैं विदा होये कि अपणे घल्लणे आळेयां अल्ल भिरी जान ।
\v 34 [ अपर सिलासे जो तित्थु रैहणां खरा लग्गा ] ।
\v 35 अपर पौलुस कने बरनबास अन्ताकिया च रैई पै, कने होर मते माणुआं सौगी प्रभु दे वचने दी शिक्षा दिंदे कने सुसमाचार सणांदे रैह् ।
\s पौलुसे दी दूई प्रचार - यात्रा पौलुसे च कने बरनबासे च बैर
\p
\v 36 कुच्छ दिनां बाद पौलुसें ग्लाया, “जिन्हां –जिन्हां सैहरां च अहां प्रभु दा वचन सणांया था, ओआ, भिरी तिन्हां च चलीकरी अपणेयां भाऊआं जो दिखी ओंदे कि सैह कदेय हन ।''
\v 37 ताह्लू बरनबासें यूहन्ने जो जिसियो मरकुस भी ग्लांदे हन, सौगी निणे दा ख्याल कित्ता ।
\v 38 अपर पौलुसें तिसियो जेह्ड़ा पंफुलिया च तिन्हां ते लग्ग होई गैआ था, कने कम्मे पर तिन्हां सौगी नी गैआ, सौगी निणां खरा नी समझेया ।
\v 39 कने ऐसी बैंह्स होई कि सैह इक्की दूये ते लग्ग होई गै; कने बरनबास, मरकुसे जो लैई करी चाह्जे पर बैई करी साइप्रस सैहरे जो चली गैआ;
\v 40 अपर पौलुसें सिलासे जो चुणी लैआ, कने भाऊआं जो परमात्में दे अनुग्रह च सौंपी करी तित्थु ते भी चली गैआ;
\v 41 कने सैह कलेसियां जो पक्का करदा करदा सिरिया कने किलिकिया ते होंदे होंदे निकळेया ।
\c 16
\s पौलुसे दा तीमुथियुसे जो सौगी लैणां
\p
\v 1 भिरी सैह दिरबे सैहरे च कने लुस्त्रा सैहरे च भी गैआ । तित्थु तीमुथियुस नांये दा इक्क दास था, जेह्ड़ा कुसी वसुआसणी यहूदनियां दा जागत था, अपर तिसदा बुड़ा यूनानी था ।
\v 2 सैह लुस्त्रा सैहरे देयां कने इकुनियुम सैहरे देयां भाऊआं च अच्छा बोल चाल था ।
\v 3 पौलुसे दी इच्छा थी कि सैह तिस सौगी चलें; कने जेह्ड़े यहूदी माणु तिन्हां जगांह च थे तिन्हां दिया बजाह ते तिसदा खतणां कित्ता, क्जोकि सैह सारे जाणदे थे, कि तिसदा बुड़ा यूनानी था ।
\v 4 कने सैहरे –सैहरे जांदे जांदे सैह तिन्हां विधियां जो जेह्ड़ियां चेलयां कने स्याणेयां ठेहराईयां थियां, मनणे तांई तिन्हां जो पुज्जांदे जांदे थे ।
\v 5 इस तरांह कलेसिया वसुआसे च पक्की होंदी गैई कने गिणती च भी बधदी गैई ।
\v 6 सैह फ्रूगिया कने गलातिया प्रदेशां च होई करी गै, क्जोकि पवित्र आत्मां तिन्हां जो एशिया च वचन सणाणे जो मना कित्ता ।
\v 7 तिन्हां मुसिया सैहरे अल्ल पुज्जी करी, बितुनिया सैहरे च जाणे दी सोची; अपर यीशु दिया आत्मां तिन्हां जो जाणां नी दित्ता ।
\v 8 तां सैह मुसिया ते होई करी त्रोआस सैहरे च आये ।
\v 9 तित्थु पौलुसें राती जो इक्क दर्शण दिख्या कि इक्क मकिदुनी मर्द खड़ौई करी तिस नैं विणती करी नैं ग्ला करदा कि, “पारले कनारें मकिदुनिया देशे च आ, कने अहां दी मदद कर ।”
\v 10 तिसदे एह दर्शण दिखदे ई अहां इकदम मकिदुनिया जाणे दी सोची, एह समझी करी परमात्में अहां जो सुसमाचार सनाणे तांई सदेया ऐ ।
\s फिलिप्पी च : लुदिया दा मन बदलणां
\p
\v 11 इसतांई त्रोआस ते चाह्जे च बैई करी अहां सीधे सुमात्राके कने दूये दिने नियापुलिस च आये ।
\v 12 तित्थु ते अहां फिलिप्पी पुज्जे, जेह्ड़ा मकिदुनिया तिस लाक्के दा खास सैहर कने रोमियों दी बस्ती ऐ; कने अहां तिस सैहरे च कुच्छ दिन तिकर रैह् ।
\v 13 सब्त दे दिन अहां सैहरे दे फाटके दे बाहर नदियां कंडे एह समझी करी गै कि तित्थु प्रार्थना करणे दी जगाह होणी ऐ, कने बैई करी तिन्हां जणांसा जो जेह्ड़ियां किट्ठीयां होइआं थियां, गल्लां करणां लग्गे ।
\v 14 लुदिया नांये दी इक्क थुआथिरा सैहरे दी बैजनी कपडेयां बेचणे आळी इक्क दासी जणांस सुणां करदी थी । प्रभुयें तिसा दा मन खोलया कि सैह पौलुसें दियां गल्लां पर मन लगां ।
\v 15 जाह्लू तिन्नै अपणे परवारे सौगी बपतिस्मा लैआ, तां तिन्नै अहां नैं विणती कित्ती, “जे तुहां मिन्जो प्रभु दी वसुआसणी समझदे हन, तां चली करी मेरे घरें रैह्आ, “कने सैह अहां जो मनाई करी लैई गैई ।
\s पौलुस कने सीलास जेला च
\p
\v 16 जाह्लू अहां प्रार्थना करणे दिया जगाह जो चलेयो थे, ताह्लू अहां जो इक्क दासी मिली जिसा च भावी ग्लाणे आळी आत्मां थी; कने भावी ग्लाणे नैं अपणे मालकां तांई बड़ा कुच्छ लैई ओंदी थी ।
\v 17 सैह पौलुसे पास्सेंकने अहां दे पचांह् आई करी डडणां लग्गी, “एह माणु परमप्रधान परमात्में दे दास हन, जेह्ड़े अहां उद्धारे दे रस्ते दा संदेश सणांदे हन ।”
\v 18 सैह बड़े दिन तिकर इआं ई करदी रैई; अपर पौलुस दुखी होया, कने मुड़ीकरी तिसा आत्मां नैं ग्लाणां लग्गा, “मै तिज्जो यीशु मसीह दे नांये ते हुक्म दिंदा ऐ कि इसा ते निकळी जा ।” कने सैह ताह्लू ई निकळी गैई ।
\p
\v 19 जाह्लू तिसा दे मालकां दिख्या कि अहां दी कमाईया दी आशा पर पाणी फिरि गैआ ऐ, तां पौलुसे जो कने सिलासे जो पकड़ी करी चौके दे प्रधानां अल्ल घसीटदे लैई गै;
\v 20 कने तिन्हां जो हाकमां अल्ल लैई गै कने ग्लाणां लग्गे, “एह माणु जेह्ड़े यहूदी हन, अहां दे सैहरे च बड़ी हलचल मचाणां लगेयो हन;
\v 21 कने ऐदियां रीतियां दस्सा दे हन, जिन्हां जो ग्रहण करणां कने मनणां अहां रोमियां तांई खरा नी ऐ ।”
\v 22 ताह्लू भीड़ा दे माणु तिन्हां दे वरखलाफ कट्ठे होई करी चढी आये, कने हकमां तिन्हां दे कपडे फाड़ी दित्ते, कने तिन्हां जो बेंत मारणे दा हुक्म दित्ता ।
\v 23 मते बेंत लगाई करी हाकमां तिन्हां जो जेला च पाई दित्ता कने ठाणेदारे जो हुक्म दित्ता कि तिन्हां पर कड़े पेहरे च रखा ।
\v 24 ठाणेदारे एह हुक्म सुणी करी तिन्हां जो जेला दी कोठरिया च रखया कने तिन्हां देयां पैरां जो लकड़िया च ठोकी दित्ता ।
\s पौलुस कने सीलास दी जेला ते मुक्ति
\p
\v 25 अधिया राती पौलुस कने सिलास प्रार्थना करदे करदे परमात्में देयां भजना गा दे थे, कने कैदी तिन्हां दी सुणां दे थे ।
\v 26 इतणे च इकदम हिल्लण होणां लग्गा, ऐत्थू तिकर कि जेला दी नीई तक हिल्ली गैई, कने इकदम जेला दे दुरआजे खुली गै, कने सारे बंधन खुली गै ।
\v 27 ठाणेदार जागी पैआ , कने जेला दे दुरआजे खुले दिखी करी समझेया कि कैदी नठी गै हन, तां तिन्हीं तलवारा कड्डी करी अपणे आप्पे जो मारणां लग्गा ।
\v 28 अपर पौलुसें जोरे नैं ग्लाणां लग्गा, “अपणे आप्पे जो कुच्छ नकसान मत कर, क्जोकि अहां सारे ऐत्थू ई हन ।”
\v 29 ताह्लू तिन्हीं दिय्या मंगवाई करी झट अंदर गैआ, कने डरे कंमदा कंमदा पौलुसे कने सिलासे दे पैरां पैई गैआ;
\v 30 कने तिन्हां जो बाहर अणी करी ग्लाणां लग्गा, “हे सज्जनो, उद्धार पाणे तांई मैं क्या करें ।”
\v 31 तिन्हां ग्लाया, “प्रभु यीशु मसीह पर वसुआस कर, तां तू कने तेरे घराने उद्धार पाणां ।”
\v 32 कने तिन्हां तिसियो कने तिसदे परवारे दे सारे माणुआं जो प्रभु दा वचन सणांया ।
\v 33 राती तिसी बग्त तिन्हीं तिन्हां जो अंणी करी तिन्हां दे जख्म साफ कित्ते, कने तिन्हीं अपणे परवारे दे सारे माणुआं सौगी बपतिस्मा लैआ ।
\v 34 ताह्लू सैह तिन्हां जो अपणे घरेयो लैईया कने तिन्हां जो खाणेयो रखेया, कने पूरे परवारे सौगी परमात्में पर वसुआस करी नैं खुशी मनाई ।
\p
\v 35 जाह्लू भ्याग होई तां हाकमे सपाईयां दे हत्थ घल्ली कि तिन्हां माणुआं जो छड्डी दैआ ।
\v 36 ठाणेदारें एह गल्लां पौलुसे नैं ग्लाईयां, “हाकमे तुहां जो छड्डी दैणे दा हुक्म घल्ली दित्ता ऐ । इसतांई हुण निकळी नैं खुश होई करी चली जा ।”
\v 37 अपर पौलुस तिन्हां नैं ग्लाणां लग्गा, “तिन्हां रोमी माणुआं दोषी ठेहराये बगैर ई अहां जो लोकां सामणे मारेया कने जेला च पाया था । हुण क्या अहां चुपचाप निकळी जान? इआं नी होणां; अपर सैह अप्पु आईकरी अहां जो बाहर कडन ।”
\v 38 सपाईयां एह गल्लां हाकमा नैं ग्लाईयां, कने सैह एह सुणी करी कि रोमी हन डरी गै,
\v 39 कने आईकरी तिन्हां जो मनाया, कने बाहर लैई जाई करी विणती कित्ती कि सैहरे ते चली जा ।
\v 40 सैह जेला ते निकळी करी लुदिया नांये दे माणुये दे घरेयो गै, कने भाऊआं नैं मिली करी तिन्हां जो शांति दिती, कने चली गै ।
\c 17
\s थिस्स्लुनीके दे सैहरे च
\p
\v 1 भिरी सैह अम्फिपुलिस सैहरे ते कने अपुल्लिनिया सैहरे ते होईकरी थिस्सलुनिके च आये, जित्थू यहूदियां दा इक्क आराधनालय था ।
\v 2 पौलुस अपणिया रीतिया मताबक तिन्हां अल्ल गैआ, कने त्रै सब्त तिकर तिन्हां सौगी पवित्रशास्त्रां पर विचार विमर्श कित्ता;
\v 3 कने तिन्हां दा मतलब खोली खोली नैं समझांदा गैआ कि मसीह जो दुख झेलणां कने मरेयां च जिंदा होणां, जरूरी था; कने ऐही यीशु जिसदा मैं तुहां जो समाचार सणा करदा ऐ, मसीह ऐ ।”
\v 4 तिन्हां च कितणेयां, कने भक्त यूनानियां च मतेआं, कने मतिआं भरी अक्लमंद जणांसा मनी लैआ, कने पौलुसे कने सीलासे सौगी मिली गै ।
\v 5 अपर यहूदियां गुस्से नैं भरौई करी कुच्छ बाजारू माणुआं जो कने कुच्छ बुरे माणुआं जो अपणे सौगी लैआ, कने भीड़ कठेरी करी सैहरे च दंगा करणां लग्गे, कने यासोने दे घरें हमला करी नैं तिन्हां जो लोकां सामणें अणने दी कोशश कित्ती ।
\v 6 सैह तिन्हां जो तित्थु नी मिले तां सैह बकदे बकदे यासोने जो कने कुच्छना भाऊआं जो सैहरे देयां हाकमा सामणे घसीटी करी लैई आये, “एह लोक जिन्हां संसारे जो उल्टा पुलटा करी दित्या था, ऐत्थू भी आई गैयो हन ।
\v 7 यासोने तिन्हां जो अपणे घरें रखया ऐ । एह सारे दे सारे एह ग्लांदे हन कि यीशु राजा ऐ, कने कैसरे देयां हुक्मां दा विरोध करदे हन ।”
\v 8 तिन्हां माणुआं जो कने सैहरे देयां हाकमा जो एह सणाई करी डराई दित्ता ।
\v 9 इसतांई तिन्हां यासाने कने बाकि लोकांजो जमानत लैई करी तिन्हां जो छड्डी दित्ता ।
\s बिरीया दे सैहरे च
\p
\v 10 भिरी भाऊआ झट रातो -रात पौलुसे जो कने सिलासे जो बीरिया सैहरे जो घल्ली दित्ता; कने सैह तित्थु पुज्जी करी यहूदियां दे आराधनाल च गै ।
\v 11 एह माणु तां थिस्सलुनिके दे यहूदियां ते जादा खरे थे कने इन्हां लोकां पूरा मन लगाई करी वचन ग्रहण कित्ता, कने हर रोज पवित्रशास्त्रां च तोपदे रैह् कि एह गल्लां इआं ई हन कि नी ।
\v 12 इसतांई तिन्हां च मतेआं, कने यूनानी अक्लमंद जणांसां च कने मर्दा च मतेआं वसुआस कित्ता ।
\v 13 अपर जाह्लू थिस्सलुनिके दे यहूदी जाणी गै कि पौलुस बीरिया सैहरे च भी परमात्में दा वचन सणांदा ऐ, ता सैह तित्थु जाई करी भी दंगे करणां लग्गे ।
\v 14 ताह्लू भाऊआं झट पौलुसे जो घल्ली दित्ता कि समुंदरे कंडे चली जां; अपर सिलास कने तीमुथियुस तित्थु ई रैह् ।
\v 15 पौलुसे जो पुज्जाणे आळे तिसियो एथेंस सैहरे तिकर लैई गै; अपर सीलासे कने तीमुथियुसे तांई एह हुक्म दित्ता कि तिस अल्ल तौळी तौळी ओन ।
\s एथेंस दे सैहरे च
\p
\v 16 जाह्लू पौलुस एथेंस सैहरे च तिन्हां दा इंतजार करा दा था, तां सैहरे जो मूर्तियां नैं भरौया दिखी करी तिसदा मन जळी गैआ ।
\v 17 कने सैह आराधनालय च यहूदियां कने भक्तां नैं, कने चौके च जेह्ड़े लोक तिस नैं मिलदे थे तिन्हां नैं हर रोज बैंह्स बसाई करदा था ।
\v 18 ताह्लू इपिकूरी कने स्तोईकी दार्शनिका च कुच्छ तर्क करणां लग्गे, कने कुच्छ ग्लाणां लग्गे, “एह बक बक करणे आळा क्या ग्लाणां चाहंदा ऐ?” अपर दूयेयां ग्लाया, “सैह होरना देवतेयां दा प्रचार करणे आळा लगदा ऐ” –क्जोकि सैह यीशु दे जिंदे होणे दा सुसमाचार सणादा था ।
\v 19 ताह्लू सैह तिसियो अपणे सौगी अरियुपगुस जो लैई गै कने पूछया, “क्या अहां जाणी सकदे हन कि एह नौआं मत जेह्ड़ा तू सणा करदा, क्या ऐ ।
\v 20 क्जोकि तू अनोखियां गल्लां अहां जो सणांदा ऐ, इसतांई अहां जाणना चाहंदे हन कि इन्हां दा क्या मतलब ऐ ।”
\v 21 (इसतांई सारे एथेंसवासी कने परदेशी जेह्ड़े तित्थु रैंह्दे थे, नौइआं नौइआं गल्लां करणां कने सुणने दे सिवाय होर कोई कम्म नी करदे थे ।)
\s अरियुपगुसे दी सभा च पौलुसे दा भाषण
\p
\v 22 ताह्लू पौलुस अरियुपगुस दे बिच खड़ौई करी ग्लाणां लग्गा, “हे एथेंस देयो लोको, मैं दिखदा ऐ कि तुहां हर गल्ला च देवतेयां जो बड़े मनणे आळे हन ।
\v 23 क्जोकि मैं घूमदा घूमदा जाह्लू तुहां दियां पूजणे आळियां चीज्जां जो दिखदा था, तां इक्क ऐसी वेदी दिखी, जिसा पर लिख्या था, 'अणजान परमात्में तांई ।’ इसतांई जिसियो बगैर जाणेयो पूजदे हन, मैं तुहां जो तिसदा समाचार सणांदा ऐ ।
\v 24 जिन्ही परमात्में धरतिया कने तिसदियां सारियां चीज्जां जो बणांया, सैह सुअर्ग कने धरती दा मालक होई करी, हत्थे दे बणांया मंदरा च नी रैंह्दा;
\v 25 ना कुसी चीज्जा दी जरूरता दे मताबक माणुआं दे हत्थां दी सेवा लैंदा ऐ, क्जोकि सैह अप्पु ई सबना जो जिन्दगी कने सांस कने सब कुच्छ दिंदा ऐ ।
\v 26 तिन्हीं इक्की ई मकसदे सौगी सौगी माणुआं दी सब जातिआं पूरी धरतिया पर रैहणे तांई बणांईयां हन; तिन्हीं लोकां तांई ठीक बग्त फिक्स करी दित्ता कने तिसा जगाह दी, जित्थू सैह रैह्न, सीमायें बन्नी दित्तियां ।
\v 27 कि सैह परमात्में जो तोपन, कने होई सकदा ऐ तिसियो परखी करी पान भी, तां सैह अहां ते कने कुस ते दूर नी ।
\v 28 क्जोकि अहां तिस च जिंदे रैंह्दे, कने चलदे –फिरदे, कने टिक्की रैंह्दे हन; जिआं तुहां दे कई कवियां भी ग्लाया ऐ, 'अहां तां तिसदे ई वंश हन ।'
\v 29 कने अहां परमात्में दी औलाद होई चुकेयो हन, अहां जो एह कदी भी समझणां नी चाइदा कि परमात्मां सोने या रुप या पत्थरे साइआं ऐ, जेह्ड़े माणु दी कारीगिरिया नैं कने कल्पना नैं बणांयो हन ।
\v 30 इसतांई परमात्में अज्ञानता दे बग्तां पर ध्यान नी दित्ता, अपर हुण हर जगाह सारे माणुआं जो मने बदलणे दा हुक्म दिंदा ऐ ।
\v 31 क्जोकि तिन्हीं इक्क दिन ठेहराया ऐ, जिस च सैह तिस माणुये दे दुआरा ते धर्म दे संसारे दा न्याय करणां, जिसियो तिन्हीं बणांया, कने तिसियो मरेयां च जिंदा करी नैं एह गल्ल सारेयां च पक्की करी दित्ती ऐ ।”
\p
\v 32 मरेयां ते दोवारी जिंदे होणे दी गल्ल सुणी करी कुच्छ तां मजाक करणां लग्गे, कने कुच्छ ग्लाणां लग्गा, “एह गल्ल अहां तिज्जो ते भिरी कदेड़की सुणगे ।”
\v 33 इसा गल्ला पर पौलुस तिन्हां दे बिचे ते निकळी गैआ ।
\v 34 अपर कुछ माणु तिस सौगी मिली गै, कने वसुआस कित्ता; जिन्हां च दियनुसियुस जेह्ड़ा अरियुपगुस दा सदस्यथा, कने दमरिस नांये दी इक्क जणांस थी, कने तिन्हां सौगी होर भी माणु थे ।
\c 18
\s कुरिन्थुस दे सैहरे च
\p
\v 1 इसते बाद पौलुस एथेंस जो छड्डी करी कुरिन्थुस च आया ।
\v 2 तित्थु तिसियो अक्विला नांये दा इक्क यहूदी माणु मिला, जिसदा जन्म पुन्तुसे च होया था । सैह अपणियां लाड़िया प्रिसकिल्ला सौगी इटली ते हाल ई च आया था, क्जोकि कलौदियुसें सारेयां यहूदियां जो रोम ते निकळी जाणे दा हुक्म दित्या था । इसतांई सैह तिन्हां अल्ल गैआ ।
\v 3 तिसदा कने तिन्हां दा इक्क ई वपार था इसतांई सैह तिन्हां सौगी रैह्आ कने सैह कम्म करणां लग्गे; कने तिन्हां दा कम्म तम्बू बणांणे दा था ।
\v 4 सैह हर इक्क सब्त दे दिन आराधनालय च बैंह्स बसाई करी नैं यहूदियां कने यूनानियां जो भी समझांदा था ।
\p
\v 5 जाह्लू सीलास कने तीमुथियुस मकिदुनिया सैहरे च आये, तां पौलुस वचन सणाणे दिया धुना च यहूदियां जो गवाही दैणां लग्गा कि यीशु ई मसीह ऐ ।
\v 6 अपर जाह्लू सैह विरोध कने निंदा करणां लग्गे, तां तिन्हीं अपणे कपड़े झाड़ी करी तिन्हां नैं ग्लाया, “तुहां दा खून तुहां दे ई मुंडे पर रैंह् । मैं बेकसूर ऐ । अज्जे ते मैं गैर - यहूदियां अल्ल जाणां ।”
\v 7 तित्थु ते चली करी सैह तितुस युस्तुस नांये दे इक्की परमात्में दे भक्ते दे घरें आया; जिसदा घर आराधनालय सौगी ई था ।
\v 8 ताह्लू आराधनालय दे अधिकारियें क्रिसपुसे अपणे सारे परवारे सौगी प्रभु पर वसुआस कित्ता; कने बड़े भरी कुरिन्थवासियां सुणी करी वसुआस कित्ता कने बपतिस्मा लैआ ।
\v 9 प्रभुयें इक्की राती दर्शन दैई करी पौलुसे नैं ग्लाणां लग्गा, “मत डर अपर ग्लाई जा चुप मत रैह्;
\v 10 क्जोकि मैं तिज्जो सौगी ऐ, कने कोई भी तिज्जो पर हमला करी नैं तेरा नकसान नी करी सकदा, क्जोकि इस सैहरे च मेरे मते माणु हन ।”
\v 11 इसतांई सैह तित्थु परमात्में दा वचन ढेड साल तिकर सखादां रैह्आ ।
\p
\v 12 जाह्लू गल्लियो अखाया देशे दा हाकम था, तां यहूदी माणुआं इक्क होई करी पौलुसे जो पकड़णां आये, कने तिसियो अदालता च अंणी करी ग्लाणां लग्गे'
\v 13 “एह लोकां जो समझांदा कि परमात्में दी भक्ति इस तरीके नैं करा, जेह्ड़ी व्यवस्था दे उलट ऐ ।”
\v 14 जाह्लू पौलुस ग्लाणां लग्गा ई था, तां गल्लियो यहूदियां नैं ग्लाणां लग्गा, “हे यहूदियो, जे एह अन्याय या बुराईया दी गल्ल होंदी, तां ठीक हुंदा कि मैं तुहां दी सुणदा ।
\v 15 अपर जे एह बैंह्स बसाई दे शब्दां च, कने नां च कने तुहां ऐत्थू दी व्यवस्था दे बारे च ऐ, तां तुहां ई जाणन; क्जोकि मैं इन्हां गल्लां दा न्यायी नी बणना चाहंदा ।”
\v 16 कने तिन्हीं तिन्हां जो न्याय आसणे दे सामणे ते कड्डी दित्ता ।
\v 17 ताह्लू सारेयां लोकां आराधनाल दे अधिकारिये सोस्थिनेस जो पकड़ी करी न्याय आसण दे सामणे मारेया । अपर गल्लियो इन्हां गल्लां दी जरा भी चिंता नी कित्ती ।
\s अन्ताकिया जो वापस ओणां
\p
\v 18 पौलुस बड़े दिन तिकर तित्थु रैह्आ । भिरी भाऊआं ते विदा लैई करी किंख्रिया सैहरे च इसतांई मुंड मुण्डाया, क्जोकि तिन्हीं मनत मंगियो थी कने चाह्जे च सीरिया सैहरे जो चली पैआ कने तिस सौगी प्रिसकिल्ला कने अक्विला थे ।
\v 19 तिन्हीं इफिसुस सैहरे च पुज्जी करी तिन्हां जो तित्थु छडेया, कने अप्पु आराधनालय च जाईकरी यहूदियां नैं बैंह्सणा लग्गा ।
\v 20 जाह्लू तिन्हां तिस नैं विणती कित्ती, “अहां सौगी होर कुच्छ दिन रैह् ।” तां तिन्हीं स्वकार नी कित्ता;
\v 21 अपर एह ग्लाई करी तिन्हां ते विदा होई करी चली गैआ, “जे परमात्में चाया तां मैं तुहां अल्ल भिरी ओंगा ।” ताह्लू सैह इफिसुस ते चाह्जे पर बैई नैं चली पैआ ;
\v 22 कने कैसरिया सैहरे च आई करी [यरूशलेमे जो] गैआ कने कलेसिया जो नमस्कार करी नैं अन्ताकिया सैहरे च आया
\s पौलुसे दी त्री प्रचार - यात्रा
\p
\v 23 भिरी कुच्छ दिन रैई करी सैह तित्थु ते चली गैआ, कने इक्की पास्सें गलतिया कने फुर्गिया देसां च सारे चेलेयां जो मजबूत करदा रैह्आ ।
\s इफिसुस दे सैहरे च अपुल्लोस
\p
\v 24 अपुल्लोस नांये दा इक्क यहूदी, जिसदा जन्म सिकन्दरिया च होया था, जेह्ड़ा बड़ा ग्लांणे आळा (विद्वान) मर्द था, इफिसुस च आया ।
\v 25 तिन्हीं प्रभु दे रस्ते दी शिक्षा पाइयो थी, कने मन लगाईकरी यीशु दे बारे च ठीक -ठीक सणादा कने सखांदा था, अपर सैह सिर्फ यूहन्ने दे बपतिस्मे दी गल्ल जाणदा था ।
\v 26 सैह आराधनालय च निडर होई करी ग्लाणां लग्गा, अपर प्रिसकिल्ला कने अक्विला तिसदियां गल्लां सुणी करी तिसियो अपणे अल्ल लैई गै कने परमात्में दा रस्ता होर जादा बारिकिया नैं समझाया ।
\v 27 जाह्लू तिन्हीं तिसियो निश्चा कित्ता नदी पार अखाया जो जां तां भाऊआं तिसियो हिम्मत दैई करी चेलेयां जो लिख्या कि सैह तिस नैं अच्छी तरांह मिलन; कने तिन्हीं तित्थु पुज्जी करी तिन्हां लोकां दी बड़ी मदद किती जिन्हां अनुग्रह दिया बजाह ते वसुआस कित्या था ।
\v 28 क्जोकि सैह पवित्रशास्त्र ते सबूत दैई - करी कि यीशु ई मसीह ऐ, बड़े जोशे सौगी यहूदियां जो सारेयां सामणे निरुत्तर करदा रैह्आ ।
\c 19
\s इफिसुस दे सैहरे च पौलुस
\p
\v 1 जाह्लू अपुल्लोस कुरिन्थुस च था, तां पौलुस उपरे दे सारे परदेसां ते होईकरी इफिसुस च आया । तित्थु कुच्छना चेलेयां जो दिखी करी
\v 2 तिन्हीं ग्लाया, “क्या तुहां वसुआस करदे बग्त पवित्र आत्मां जो पाया?” तिन्हां तिस नैं ग्लाया, “अहां तां पवित्र आत्मां दी चर्चा भी नी सुणी ।”
\v 3 तिन्हीं तिन्हां नैं ग्लाया, “तां भिरी तुहां कुसदा बपतिस्मा लैआ?” तिन्हां ग्लाया, “यूहन्ने दा बपतिस्मा ।”
\v 4 पौलुसें ग्लाया, “यूहन्ने एह ग्लाई करी मन बदलणे दा बपतिस्मा दित्या कि जेह्ड़ा मिन्जो ते बाद ओणे आळा ऐ, तिस पर मतलब यीशु पर वसुआस करणां ।”
\v 5 एह सुणी करी तिन्हां प्रभु यीशु दे नांये ते बपतिस्मा लैआ ।
\v 6 जाह्लू पौलुसें तिन्हां पर हत्थ रखे, तां पवित्र आत्मां तिन्हां पर लुत्थी, कने सैह अलग - अलग भाषा ग्लाणां कने भविष्यवाणी करणां लग्गे ।
\v 7 एह सब लगभग बारा मर्द थे ।
\p
\v 8 सैह आराधनालय च जाई करी तीन मीह्ने तिकर निडर होई करी ग्लांदा रैह्आ, कने परमात्में दे राज्जे दे बारे च बैंह्स करदा कने समझांदा रैह्आ ।
\v 9 अपर जाह्लू कुच्छ माणु कठोर होई नैं तिसदी नी मनी अपर लोकां सामणे इस रस्ते जो बुरा ग्लाणां लग्गे, तां तिन्हीं तिन्हां जो छड्डी दित्ता कने चेलेयां जो अलग - अलग करी लैआ, कने हर रोज तुरत्रुस दिया पाठशाला च विचार विमर्श करदा था ।
\v 10 दूँ सालां तिकर एह ई हुंदा रैह्आ, ऐत्थू तिकर कि आसिया दे रैहणे आळे क्या यहूदी कने क्या यूनानी सारेयां वचन सुणी लैआ ।
\p
\v 11 परमात्मां पौलुसे दे हत्थां ते सामर्थी दे अनोखे कम्म दस्सदा था ।
\v 12 ऐत्थू तिकर कि रुमाल कने अंगोछे तिसदे शरीरे नैं चौआई करी बमारां पर रखदे थे कने बमारियां दूर होई जांदियां थियां; कने दुष्टआत्मां निकळी जांदियां थियां ।
\v 13 अपर कुच्छ यहूदी झाड़ फूक करदे फिरदे थे, एह ग्लाणां लग्गे कि जिन्हां च दुष्टआत्मां होन तिन्हां जो प्रभु यीशु दा नां लैई करी कोशश फूँकन, “जिस यीशु दा प्रचार पौलुस करदा ऐ, मैं तुहां तिसदी कसम दिंदा ।”
\v 14 कने सिक्कवा नांये दे इक्क यहूदी प्रधान याजके दे सत पुत्र थे, जेह्ड़े इआं ई करदे थे ।
\v 15 ताह्लू बुरिया आत्मां जबाब दित्ता यीशु जो मैं जाणदी ऐ, कने पौलुसे जो भी पणछैणदी ऐ, अपर तू कुण ऐ ।”
\v 16 कने तिन्हीं माणुये जिस च दुष्टआत्मां थी तिन्हां पर लपकी करी कने तिन्हां जो वसे च करी नैं, तिन्हां जो देहया काबू कित्ता कि सैह नंगे कने जख्मी होई करी तिस घरे ते नठी गै ।
\v 17 एह गल्ल इफिसुस दे रैहणे आळे सारे यहूदी कने यूनानी भी जाणी गै, कने तिन्हां सारेयां पर डर बैई गैआ; कने प्रभु यीशु दे नांये दी तारीफ होई ।
\v 18 जिन्हां वसुआस कित्या था, तिन्हां च मतेआं आईकरी अपणेयां - अपणेयां कम्मां जो मनी लैआ कने प्रकट कित्ता ।
\v 19 जादू करणे आळेयां च मतेआं अपणियां – अपणियां पोथियां कठेरी करी सबना सामणे फुकी दित्तियां, कने जाह्लू तिन्हां दा मूल जोड़ेया, तां पंजा हजार चांदिया देयां सिक्केयां बराबर निकळेया ।
\v 20 इस तरीके नैं प्रभु दा वचन बलपूर्वक फैलदा कने प्रबल हुंदा गैआ ।
\p
\v 21 जाह्लू एह गल्लां होई चुकियां तां पौलुसे आत्मां च ठाणी लैआ कि मकिदुनिया कने अखाया ते होई करी यरूशलेम जो जां, कने ग्लाया, “तित्थु जाणे ते बाद मिन्जो रोमे जो दिखणां भी जरूरी ऐ ।”
\v 22 इसतांई अपणी सेवाकाल च तीमुथियुस कने इरास्तुस जो मकिदुनिया घल्ली करी अप्पु कुच्छ दिन तांई आसिया च रैई पैआ ।
\s इफिसुस दे सैहरे च हुल्लड़
\p
\v 23 तिस बग्त तिस रस्ते दे बारे च बड़ी हड़बड़ी होई ।
\v 24 क्जोकि देमेत्रियुस नांये दा इक्क सन्यारा अरतिमिस देविया दे चांदिया दे मंदर बणवाई करी कारीगिरां जो बड़ा भरी कम्म दुआंदा था ।
\v 25 तिन्हीं तिन्हां जो कने इस कम्मे नैं जुड़ियां चीज्जां जो कठेरी करी ग्लाया, “हे माणुओ, तुहां जाणदे हन कि इस कम्मे च अहां जो कितणां पैसा मिलदा ऐ ।
\v 26 तुहां दिखदे हन कने सुणदे हन कि सिर्फ इफिसुस सैहरे च ई नी, अपर सारे आसिया सैहरे च एह ग्लाई ग्लाई करी इन्हीं पौलुसें बड़े भरी लोकां जो समझाया कने भरमाया भी ऐ, कि जेह्ड़ी हत्थे दी कारीगिरी ऐ, सैह ईश्वर नी ।
\v 27 इसते हुण बस इसा गल्ला दा ई डर नी ऐ कि अहां इस धंधे दी प्रतिष्ठा खत्म होई जाणे दा भी डर ऐ, अपर एह कि म्हान अरतिमिस देवी दा मंदर घटिया समझेया जाणां, कने जिसियो सारा आसिया सैहर कने संसार पूजदा ऐ तिसदा महत्व भी जांदा रैहणां ।”
\p
\v 28 सैह एह सुणी करी गुस्से नैं भरौई गै कने जोरे -जोरे नैं ग्लाणां लग्गे, “इफिसियों दी अरतिमिस देवी म्हान ऐ ।”
\v 29 कने सारे सैहरे च बड़ा हुल्लड़ मची गैआ, कने लोकां मकीदुनियावासी गयुस कने अरिस्तर्खुस जो जेह्ड़े पौलुसे दे संगी यात्री थे, पकड़ी लैआ, कने सौगी सौगी रंगशाला जो दौड़ी गै ।
\v 30 जाह्लू पौलुसें लोकां अल्ल अंदर जाणां चाया तां चेलेयां तिसियो जाणां नी दित्ता ।
\v 31 आसिया देयां हाकमा भी तिसदेयां कुच्छ साथियां तिसयो जाई नैं एह ग्लाई घल्लया कि रंगशाला च जाई करी जोखिम मत उठांदा ।
\v 32 तित्थु कोई कुच्छ बकदा था कने कोई कुच्छ, क्जोकि सभा च बड़ी गडबडी होआ दी थी, कने बड़े मते माणु एह जाणदे भी नी थे कि अहां कुस तांई किट्ठे होआ दे हन ।
\v 33 ताह्लू तिन्हां सिकन्दरे जो, जिसियो यहूदियां खरेड़ेया था, भीड़ा च गांह चली आया । सिकन्दर हत्थे नैं इशारा करी नैं लोकां सामणे जबाब दैणां चाहंदा था ।
\v 34 अपर जाह्लू तिन्हां एह जाणी लैआ कि एह यहूदी ऐ, तां सारे इक्क ई गल्ला पर कोई दो घंटे तिकर ग्लांदे रैह्, “इफिसियों दी अरतिमिस देवी म्हान ऐ ।”
\v 35 ताह्लू सैहरे देयां मंत्रियां लोकां जो शांत करी नैं ग्लाणां लग्गा, “हे इफिसुस देयो लोको, कुण नी जाणदा कि इफिसियों दा सैहर म्हान देवी अरतिमिस दा मंदर, कने ज्यूस ते पास्से ते पैआ होया मूर्तिया दा टहलुआ ऐ ।
\v 36 अपर इन्हां गल्लां दा खण्डन ई नी होई सकदा, तां ठीक एह ऐ कि तुहां शांत रैह्आ कने बगैर सोचे समझे कुच्छ मत करा ।
\v 37 क्जोकि तुहां एह माणु लंदे हन जेह्ड़े ना मंदरे लुटणे आळे हन कने ना ई अहां दिया देविया दी चर्चा करणे आळे हन
\v 38 जे देमेत्रियुस कने तिसदे साथी कारीगरां दा कुसी नैं झगड़ा होयें तां अदालत खुली ऐ कने हाकम भी हन; सैह इक्की दूये पर फैसला करन ।
\v 39 अपर जे तुहां कुसी होरनी गल्ला दे बारे च पूछणां चाहंदे हन, तां नियत सभा च फैसला कित्ता जाणां ।
\v 40 क्जोकि अज्जे दे दंगे दिया बजाह ते दोष लगाणे दा डर ऐ, इसतांई कि इसदी कोई भी बजाह नी, कने अहां इसा भीड़ा च किट्ठे होणे दा कोई जबाब नी दैई सकदे ।”
\v 41 एह ग्लाई करी तिन्हीं सभा जो घल्ली दित्ता ।
\c 20
\s मकिदुनिया, यूनाने च कने त्रोआसे च पौलुस
\p
\v 1 जाह्लू हुल्लड़ रुकी गैआ तां पौलुसे चेलेयां जो सदी करी समझाया, कने तिन्हां ते विदा होई करी मकिदुनिया दे पास्सें चली पैआ ।
\v 2 तिस सारे प्रदेशे ते होई करी कने चेलेयां जो हौंसला दैई करी सैह यूनान च आया ।
\v 3 जाह्लू त्रै मीह्ने रैई करी सैह तित्थु ते चाह्जे बैई करी सीरिया सैहरे जो जाणे आळा था, तां यहूदी तिसियो मारणे दिया ताका च लग्गी पै, इसतांई तिन्हीं एह फैसला कित्ता कि मकिदुनिया होईकरी वापस होई जां ।
\v 4 बिरिया दे पुर्रूसे दा पुत्तर सोपत्रुस कने थिस्सलुनिकियों च अरिस्तर्खुस कने सिकुन्दुस, कने दिरबे दा गयुस, कने तीमुथियुस, कने आसिया दा तुखिकुस कने त्रुफिमुस आसिया तिकर तिस सौगी चली पै ।
\v 5 सैह गांह जाईकरी त्रोआसे च अहां दा इंतजार करदे रैह् ।
\v 6 कने अहां अखमीरी रोटिया देयां दिना दे बाद फिलिप्पी ते चाह्जे पर चढी करी पंजा दिनां च त्रोआसे च तिन्हां अल्ल पुज्जे, कने सत दिन तित्थु ई रैह् ।
\s त्रोआसे च यूतुखुस जो जिंदा करणां
\p
\v 7 हफ्ते दे पैहले दिन जाह्लू अहां रोटिया तोड़णे जो किट्ठे होये, तां पौलुसे जेह्ड़ा दूयें दिने जाणे आळा था,तिन्हीं तिन्हां नैं गल्लां कित्तियां; कने अधिया राती तिकर गल्लां करदा रैह्आ ।
\v 8 जिसा बोड़ी पर अहां किट्ठे थे, तिसा च बड़े दिय्ये बळा करदे थे ।
\v 9 कने युतखुस नांये दा इक्क जुआन मुँडू खिड़कीया च बैठया गुड़िया निंदरा नैं झुरा मारादा था । जाह्लू पौलुस बड़ी देर तिकर गल्लां करदा रैह्आ तां सैह माणु निंदरा च त्रीआ बोड़ी ते पैई गैआ, कने मरेया चुकेया ।
\v 10 अपर पौलुस लौई करी तिस नैं लिपटी गैआ, कने गळे लाई करी ग्लाणां लग्गा, “डरा मत; क्जोकि तिस दे प्राण तिस च ई थे ।”
\v 11 कने ऊपर जाई करी रोटी तोड़ी कने खाई करी इतणीया देरा तिकर तिन्हां नैं गल्लां करदा रैह्आ कि भ्याग होई गैई । भिरी सैह चली गैआ ।
\v 12 कने सैह तिस जुआन मुँडूये जो जिंदे लैई आये कने बड़ी शांति पाई ।
\s त्रोआसे च मिलेतुसे दी यात्रा
\p
\v 13 अहां पैहले ई चाह्जे पर चढ़ी करी अस्सुसे जो एह सोची करी गांह चली गै कि तित्थु ते अहां पौलुसे जो चढ़ाई लैण, क्जोकि तिन्हीं एह इसतांई ठेहराया था कि सैह अप्पु ई पैदल जाणे आळा था ।
\v 14 जाह्लू सैह अस्सुस च अहां जो मिला तां अहां तिसियो छड्डी करी मितुलेने च आये ।
\v 15 तित्थु ते चाह्ज लैई करी अहां दूये दिने खियुसे सामणे पुज्जे, कने अगले दिने सामुसे च जाई रैह्; भिरी दूयें दिने मिलेतुस च आये ।
\v 16 क्जोकि पौलुसें इफिसुस अल्ल ते होईकरी जाणे दी सोचियो थी कि कुत्थी इआं ना होयें कि तिसियो आसिया च देर लग्गें; कजोकि सैह जल्दवाजिया च था कि जे होई सके तां सैह पिन्तेकुस्त दे दिन यरूशलेमे च रैंह् ।
\s इफिसुस च स्याणेयां जो शिक्षा
\p
\v 17 तिन्हीं मिलेतुसे ते इफिसुस च संदेशा घल्लया, कने कलेसिया देयां स्याणेयां जो सदेया ।
\v 18 जाह्लू सैह तिस अल्ल आये, तां तिन्हां ग्लाया: “तुहां जाणदे हन कि पैहले ई दिने ते जाह्लू मैं आसिया च पुज्जा, मैं हर बग्त तुहां सौगी किआं रैह्आ -
\v 19 मतलब बड़िया दीनता नैं, कने टेपळे चढ़ाई -चढ़ाई करी, कने तिन्हां परीक्षा च जेह्ड़ियां यहूदियां दिया बजाह ते मिन्जो पर आई पैई, मैं प्रभु दी सेवा करदा ई रैह्आ;
\v 20 कने जेह्ड़ियां - जेह्ड़ियां गल्लां तुहां दे फायदे दियां थियां, तिन्हां जो दस्सणे कने लोकां सामणे कने घर -घर सखाणे ते कदी नी झिझकेया,
\v 21 अपर यहूदियां कने यूनानियां दे सामणे गवाही दिंदा रैह्आ कि परमात्में दे पास्से मन फराणां कने अहां दे प्रभु यीशु मसीह पर वसुआस करणां चाइदा ।
\v 22 हुण दिखा, मैं आत्मां सौगी बन्नेया यरूशलेम जो चलेया, कने नी जाणदा कि तित्थु मिन्जो पर क्या क्या बितणां;
\v 23 सिर्फ एह कि पवित्र आत्मां हर सैहरे च गवाही दैई दैई करी मिन्जो नैं ग्लांदी ऐ कि बन्धन कने क्लेश तिज्जो तांई त्यार हन ।
\v 24 अपर मैं अपणेयां प्राणां जो कुच्छ नी समझदा कि तिसियो प्यारा जाणे, अपर एह कि मैं अपणिया दौड़ा जो कने सेवा जो पूरिया करें, जेह्ड़ी मैं परमात्में दे अनुग्रह दे सुसमाचार पर गवाही दैणे तांई प्रभु यीशु ते पाई ऐ ।
\v 25 हुण दिखा, मैं जाणदा ऐ कि तुहां सारे जिन्हां च मैं परमात्में दे राज्जे दा प्रचार करदा फिरदा, मेरे मुँमें जो भिरी नी दिखगे ।
\v 26 इसतांई मैं अज्ज दे दिने तुहां सौगी गवाही दैई करी ग्लांदा ऐ, कि मैं सबना दे खूने ते बेकसूर ऐ ।
\v 27 क्जोकि मैं परमात्में दिया सारिया मनसा जो तुहां जो पूरे तरीके नैं दस्सणे ते नी झिझकेया ।
\v 28 इसतांई अपणी कने अपणे पूरे झूंडे दी चौकसी रखा जिस च पवित्र आत्मां तुहां जो अधिकारी बणांंया ऐ, कि तुहां परमात्में दिया कलेसिया दी रखवाळी करन, जिसियो तिन्हीं अपणे खूने नैं खरीदी लैआ ऐ ।
\v 29 मैं जाणदा ऐ कि मेरे जाणे ते बाद फाड़णे आळे भेड़िये तुहां च ओंगे जिन्हां झूंडे जो नी छडणां ।
\v 30 तुहां च ऐसे ऐसे माणु उठी खड़ोणे, जिन्हां चेलयां जो अपणे पचांह् खींजी लैणे आळेयां सिधियां कने पुठियां गल्लां करणियां हन ।
\v 31 इसतांई जागदे रैह्आ, कने याद रखा कि मैं त्रै साल तिकर रात -दिन रौई रौई करी हर इक्की जो चतौनी दैणां नी छडेया ।
\v 32 कने हुण मैं तुहां जो परमात्में जो, कने तिन्हां दे अनुग्रह दे वचना जो सौंपी दिंदा ऐ; जेह्ड़ा तुहां दी तरक्की करी सकदा ऐ कने सारे पवित्र कित्तेयो लोकां च बंडी करी मीरास दैई सकदा ऐ ।
\v 33 मैं कुसी दे सोने चांदी, कने कपड़ेयां दा लालच नी किता ।
\v 34 तुहां अप्पु ई जाणदे हन कि इन्हां हत्थां ई मेरी कने मेरे साथियां दियां जरूरतां पूरियां कित्तियां हन ।
\v 35 मैं तुहां जो सब कुच्छ करी नैं दस्सेया कि इस तरीके नैं मेहनत करदे करदे कमजोरेयां जो संभाळणां कने पभु यीशु दे वचन याद रखणां जरूरी ऐ, जेह्ड़ा तिन्हीं अप्पु ई ग्लाया ऐ : 'लैणे ते दैणां खरा ऐ ।”
\p
\v 36 एह ग्लाई करी तिन्हीं गोडे टेके कने तिन्हां सबना सौगी प्रार्थना कित्ती ।
\v 37 ताह्लू सैह सारे बड़े रौये कने पौलुसे दे गळें लग्गी करी तिसियो चूमणां लग्गे ।
\v 38 सैह खास कर इसा गल्ला ते दुखी थे जेह्ड़ी तिन्हीं ग्लाई थी कि तुहां मेरे मुँमें भिरी नी दिखगे । ताह्लू तिन्हां तिसियो चाह्जे तिकर छडेया ।
\c 21
\s पौलुसे दा यरुशलेमें जो जाणां
\p
\v 1 जाह्लू अहां तिसते लग्ग होई करी चाह्जे पर चली पै, तां सीधे रस्ते ते थोड़ी दूर आये, कने दूये दिने रुदुसे च कने तित्थु ते पतरा च ।
\v 2 तित्थु इक्क चाह्ज फीनीके जो चलेया मिला, कने अहां तिस चाह्जे पर चढ़ी गै ।
\v 3 जाह्लू साइप्रस दुस्सेया, तां अहां चाह्जे जो सज्जें पास्सें मोड़ी करी कने सीरिया जो चलीकरी सूर च लुत्थे; क्जोकि तित्थु चाह्जे दा समान लुआणां था ।
\v 4 चेलेयां सौगी मिली करी अहां तित्थु सत दिन रैह् । तिन्हां आत्मां दे सखायो पौलुसे नैं ग्लाया कि यरूशलेममे च पैर भी मत रखदा ।
\v 5 जाह्लू सैह दिन पूरे होई गै, तां अहां तित्थु ते चली पै; कने सबना जणांसा कने जागतां समेत अहां जो सैहरे दे बाहर तिकर छडेया; कने अहां कंडे पर गोडे दे भार बैई करी प्रार्थाना कित्ती,
\v 6 ताह्लू इक्की दूये ते लग्ग होई करी, अहां तां चाह्जे पर बैठे कने सैह अपणे -अपणे घरेयो चली गै ।
\p
\v 7 ताह्लू अहां सूरे ते जलयात्रा पूरी करी नैं पतुलिमयिस सैहरे च पुज्जे, कने भाऊआ जो नमस्कार करी नैं तिन्हां सौगी इक्क दिन रैह् ।
\v 8 दूये दिने तित्थु ते चली करी अहां कैसरिया च आये, कने फिलिप्पुस सुसमाचार प्रचारके दे घरें जाईकरी तिस अल्ल रैह्, जेह्ड़ा सतां च इक्क था ।
\v 9 तिसदियां चार कुआरियां कुडियां थियां, जेह्ड़ियां भविष्यवाणी करदियां थियां ।
\v 10 जाह्लू अहां तित्थु मते दिन रैह्, तां अगबुस नांये दा इक्क भविष्यवक्ता यहूदिया च आया ।
\v 11 तिन्हीं अहां अल्ल आई करी पौलुसे दा लक्के बनणे आळा पटका लैई लैआ, कने अपणे हत्थ पैर बन्नी करी ग्लाणां लग्गा, “पवित्र आत्मां एह ग्लांदी ऐ कि जिस माणुये दा एह पटका ऐ, तिसियो यरूशलेम च यहूदी इस तरीके नैं बन्नणां, कने गैर - यहूदियां दे हत्थ दैैणां ।”
\v 12 जाह्लू अहां एह गल्लां सुणियां, तां अहां कने तित्थु देयां लोकां विणती कित्ती कि यरूशलेमे जो मत जांदे ।
\v 13 अपर पौलुसें जबाब दित्ता, “तुहां क्या करदे हन कि रौई –रौई करी मेरे दिले तोड़दे हन, मैं तां प्रभु यीशु दे नांये तांई यरूशलेम च सिर्फ ना बंधे जाणे तांई अपर मरणे तांई भी त्यार ऐ ।”
\v 14 जाह्लू सैह नी मनेया तां अहां एह ग्लाई करी चुप होई गै, “प्रभु दी इच्छा पूरी होयें ।”
\p
\v 15 इन्हां दिना दे बाद अहां त्यारी कित्ती कने यरूशलेमे जो चली पै ।
\v 16 कैसरिया ते भी कुच्छ चेले अहां सौगी चली पै, कने अहां जो मनासोन नांये दा साइप्रस दे इक्क पराणे चेले अल्ल लैई आये, कि अहां तिस अल्ल रैह्न ।
\s पौलुसे दी याकूबे नैं मुलाकात
\p
\v 17 जाह्लू अहां यरूशलेम च पुज्जे, तां भाऊ बड़े खुश होई करी अहां नैं मिले ।
\v 18 दूये दिने पौलुस अहां जो याकूबे अल्ल लैई गैआ, जित्थू सारे स्याणे किट्ठे थे ।
\v 19 ताह्लू तिन्हीं तिन्हां जो नमस्कार करी नैं जेह्ड़े जेह्ड़े कम्म परमात्में तिसदिया सेवा दे दुआरा होरना जातिआं च कित्तेयो थे, इक्क -इक्क करी नैं सारे दस्से ।
\v 20 तिन्हां एह सुणी करी परमात्में दी महिमा कित्ती, भिरी तिस नैं ग्लाया, “हे भाऊ, तू दिखदा ऐ कि यहूदियां च केईयां हजारा वसुआस कित्ता ऐ; कने सारे व्यवस्था दिया धुना च हन ।
\v 21 तिन्हां जो तेरे बारे च सखाया ऐ, कि तू गैर - यहूदियां च रैहणे आळे यहूदियां जो मूसा दियां शिक्षां जो त्यागणे दी शिक्षा दिंदा ऐ, कने ग्लांदा ऐ, कि ना अपणे बच्चेयां दा खतणां करा कने ना ई रीतिया पर चला ।
\v 22 तां भिरी क्या किता जां?” माणुआं जरुर सुणना कि तू आया ऐ ।
\v 23 इसतांई जेह्ड़ा अहां तिज्जो नैं ग्लांदे हन, सैह कर । अहां अल्ल चार माणु हन जिन्हां मन्नत मगियो ऐ ।
\v 24 तिन्हां जो लैई करी तिन्हां सौगी अपणे आप्पे जो शुद्ध कर; कने तिन्हां जो खर्चा नि दैं कि सैह मुँडे दे बाळां कटवान । ताह्लू सबना जो पता लग्गी जांगा कि जेह्ड़ियां गल्लां तेरे बारे च दस्सियां, तिन्हां च कोई सच्चाई नी अपर तू अप्पु भी व्यवस्था जो मनी करी तिन्हां मताबक चलदा ऐ ।
\v 25 अपर तिन्हां गैर - यहूदियां दे बारे च जिन्हां वसुआस कित्ता ऐ, अहां एह फैसला करी नैं लिखी घल्लया ऐ कि सैह मूर्तियां दे सामणे बलि कित्तेयो मासे ते, कने खूने ते कने गळे घुटेयां दे मासे ते, कने व्यभिचारे ते बची रैह्आ ।
\v 26 ताह्लू पौलुस तिन्हां माणुआं जो लैई करी कने दूये दिने तिन्हां सौगी शुद्ध होई करी मंदरे च गैआ, कने तित्थु दस्सी दित्ता कि शुद्ध होणे दे दिन, मतलब तिन्हां च हर इक्की तांई चढावा चढ़ाणे दे दिन कधैड़ी पूरे होणे ।
\s मंदरे च पौलुसे दा पकड़ेया जाणां
\p
\v 27 जाह्लू सैह सत दिन पूरे होणे आळे थे, तां आसिया देयां यहूदियां पौलुसे जो मंदरे च दिखीकरी सारेयां लोका जो भड़काया, कने इआं ई बकी करी तिसियो पकड़ी लैआ,
\v 28 “हे इस्त्राएलियो, मदद करा; एह सैई माणु ऐ, जेह्ड़ा लोकां दे, कने व्यवस्था दे, कने इसा जगाह दे वरोधे च हर जगाह सारेयां लोकां जो सखांदा ऐ, ऐत्थू तिकर कि यूनानियां जो भी मन्दरे च अणी करी तिन्हीं इसा शुद्ध जगाह जो अशुद्ध कित्ता ऐ ।”
\v 29 तिन्हां इसते पैंहले इफिसुसवासी त्रुफिमुस जो तिस सौगी सैहरे च दिख्या था, कने समझी बैठे थे कि पौलुस तिसियो मंदरे च लैई आया ऐ
\v 30 ताह्लू सारे सैहरे च रौळा पैई गैआ, कने लोक दौड़ी करी किट्ठे होई गै, कने पौलुसे जो घसीटी करी मंदरे बाहर लैई आये कने झट दवार बंद करी दित्ते ।
\v 31 जाह्लू सैह तिसियो मारी दैणां चाहंदे थे, तां सपाईयां दे सरदारे जो खबर घल्ली कि सारे यरूशलमे च रौळा पैआ ऐ ।
\v 32 ताह्लू सैह झट सैनिकां कने सूबेदारां जो लैई करी तिन्हां अल्ल झट दौड़ी आये; कने तिन्हां सपाईयां दे सरदारे जो कने सैनिकां जो दिखी करी पौलुसे जो मरणां कूटणां छड्डी दित्ता ।
\v 33 ताह्लू सपाईयां दे सरदारे बक्खे आईकरी तिसियो पकड़ी लैआ; कने दूँ सगळां नैं बनणे दी सलाह दैई करी पूछणां लग्गा, "एह कुण ऐ कने इन्हीं क्या कित्तेया ऐ ।”
\v 34 अपर भीड़ा च कोई कुच्छ होर कोई कुच्छ होर बकदा रैह्आ । जाह्लू हुल्लड़े दिया बजाह ते सैह ठीक सच्चाई नी जाणी सके, तां तिसियो गढ़े च लैई जाणे दा हुक्म दित्ता ।
\v 35 जाह्लू सैह पैड़ियां पर पुज्जा, तां एह होया कि भीड़ा दे दबावे नैं जुआना जो तिसियो चुकी करी लैई जाणां पैआ ।
\v 36 क्जोकि लोकां दी भीड़ एह बकदी तिस पचांह् चली पियो थी, “तिसियो खत्म करी दैआ ।”
\p
\v 37 जाह्लू सैह पौलुसे जो गढ़े जो लैई जाणे आळे थे, तां तिन्हीं सपाईयां दे सरदारे नैं ग्लाया, “क्या मिन्जो इजाजत ऐ कि तुहां नैं कुच्छ ग्लां?” तिन्हीं ग्लाया, “क्या तू यूनानी जाणदा ऐ?”
\v 38 क्या तू सैह मिस्त्री नी, जिन्हीं कुच्छ बग्त पैहलें विद्रोह शुरू कराया था, कने रेगिस्तान च चार हजार हत्यारे लोकां दी अगुआई करा दा था ।”
\v 39 पौलुसें ग्लाया, “मैं तां तरतुसे दा यहूदी माणु ऐ । किलिकिया दे प्रसिद्ध सैहरे दा निवासी ऐ । मैं तिज्जो नैं विणती करदा ऐ कि मिन्जो लोकां नैं गल्लां करणां दै ।”
\v 40 जाह्लू तिन्हीं हुक्म दित्ता, तां पौलुसें पैड़ियां पर खड़ौई करी लोकां जो हत्थे नैं इशारा कित्ता । जाह्लू सैह चुप होई गै तां सैह इब्रानी भाषा च ग्लाणां लग्गा;
\c 22
\s भीड़ा दे सामणे पौलुसे दा भाषण
\p
\v 1 हे भाऊओ कने पितरो, मेरी सुणां, जेह्ड़ा हुण मैं तुहां सामणे दस्सणां चाहंदा ऐ ।”
\p
\v 2 सैह एह सुणी करी कि सैह अहां नैं इब्रानी भाषा च ग्ला दा ऐ, कने चुप होई गै, ताह्लू तिन्हीं ग्लाया,
\p
\v 3 “मै तां यहूदी माणु ऐ, जेह्ड़ा किलिकिया दे तरसुसे च पैदा होया; अपर इस सैहरे च गमलीएल देयां पैरां अल्ल बैई करी पढ़ाया ऐ, कने पितरां दी व्यवस्था दी ठीक तरीके पर सखाया ऐ; कने परमात्में तांई बड़ा खुश था, ठीक तिआं ई जिआं तुहां सब हन ।
\v 4 मैं तां मर्दा कने जणांसा दूनी जो बन्नी बन्नी करी जेला च पाई पाई करी, इस पंथे दे लोकां जो तड़फाया कने तिन्हां जो मरवाई भी दित्ता ।
\v 5 इसा गल्लां तांई महायाजक कने सारे स्याणे गवाह हन, कि तिन्हां च मैं भाऊआ देयां नांये दियां चिठियां लैई करी दमिश्के जो चलेया था, कि जेह्ड़े तित्थु हन तिन्हां जो भी सज्जा दोआणे तांई बन्नी करी यरूशलेमे जो लैई ओयें ।
\s अपणे मन बदलणे दा वखान
\r ( चेलयां दे कम्म 9:1-19; 26:12-18 )
\p
\v 6 “जाह्लू मैं चलदा चलदा दमिश्क अल्ल पुज्जा, तां इआं होया कि दोपेरा दे बग्त झट इक्क बड़ी जोती अम्बरे च मेरे चौनी पास्सें चमकी ।
\v 7 मैं जमीना पर पैई गैआ कने एह गल्ल सुणी, 'हे शाऊल 'हे शाऊल, तू मिन्जो क्जो सतांदा ऐ ।”
\v 8 मैं जबाब दिता, 'हे प्रभु तू कुण ऐ, तिन्हीं मिन्जो नैं ग्लाया, 'मैं यीशु नासरी ऐ, जिसियो तू सतांदा ऐ ।
\v 9 मिन्जो सौगी जेह्ड़े थे तिन्हां जोती तां दिखी पर जेह्ड़ा मिन्जो नैं गल्ला करा दा था तिसदी गल्ल नी सुणी ।
\v 10 ताह्लू मैं ग्लाया, 'हे प्रभु, मैं क्या करें, प्रभुयें मिन्जो नैं ग्लाया, उठी करी दमिश्के चली जा, कने जेह्ड़ा कुच्छ तेरे करणे तांई ठेहराया ऐ तित्थु तिज्जो नैं सब दस्सी दैणां ।'
\v 11 जाह्लू तिसा जोतिया दी लौई दिया बजाह ते मिन्जो कुच्छ नी दुस्सया, तां मैं अपणे संगी साथियां दे हत्थ पकड़े कने मैं दमिश्के च आया ।
\v 12 “ताह्लू हनन्याह नांये दा इक्क माणु था सैह व्यवस्था दा पालण करणे आळा इक्क भक्त था, जेह्ड़ा तित्थु रैहणे आळे सारेयां यहूदियां सौगी तिसदा अच्छा बोल चाल था, मिन्जो अल्ल आया,
\v 13 कने खड़ौई करी मिन्जो नैं ग्लाया, 'हे भाऊ शाऊल, भिरी दिखणां लग्ग ।' तिस ई बग्त मेरियां अंखी खुली गियां कने मैं तिसियो दिख्या ।
\v 14 ताह्लू तिन्हीं ग्लाणां लग्गा, अहां दे पितरां दे परमात्में मिन्जो इसतांई ठेहराया ऐ कि तू तिसदिया इच्छा जो जाणे, कने तिस धर्मिये जो दिखें कने तिसदे मुँमें ते गल्लां सुणे ।
\v 15 क्जोकि तू तिसदे पास्से ते सारे माणुआं सामणे तिन्हां गल्लां दा गवाह हुंगा जेह्ड़ियां तैं दिखियां कने सुणीयां हन ।
\v 16 हुण क्जो देर करदा ऐ, “उठ, बपतिस्मा लै, कने तिसदा नां लैई करी अपणेयां पापां जो धोई लै ।'
\s गैर - यहूदियां च प्रचार दी सूचना
\p
\v 17 “जाह्लू मैं भिरी यरूशलेमे च आई करी मंदरे च प्राथर्ना करा दा था, तां बैहोश होई गैआ,
\v 18 कने तिसियो दिख्या कि सैह मिन्जो नैं ग्लांदा ऐ, ‘तौल करी नैं यरूशलेम ते झट निकळी जा; क्जोकि तिन्हां मेरे बारे च तेरी गवाही नी मनणी ।'
\v 19 मैं ग्लाया, ‘हे प्रभु सैह तां तुहां जाणदे हन कि मैं तिज्जो पर वसुआस करणे आळेयां जो जेला च पांदा कने जगाह जगाह आराधनालय च मरवांदा था ।
\v 20 जाह्लू तेरे गवाह स्तिफनुस दा खून बहाया जा दा था तां मैं भी तित्थु खड़ौतेया था कने इसा गल्ला ते सहमत था, जिन्हां तिसदी हत्या कित्तियो थी, मैं तिन्हां दे कपडेयां दी रखवाळी करा दा था ।
\v 21 कने तिन्हीं मिन्जो नैं ग्लाया, ‘चली जा, क्जोकि मैं तिज्जो गैर - यहूदियां अल्ल दूर -दूर घल्लणां ।”
\p
\v 22 सैह इसा गल्ला तिकर तिसदी सुणदे रैह्, ताह्लू जोरे नैं ग्लाणां लग्गे, “एह दे माणु जो खत्म करा, तिन्हां दा जिंदा रैहणां ठीक नी ।”
\v 23 जाह्लू सैह जोरे नैं डडदे कपड़े फेंकदे कने अम्बरे दे पास्सें धूड़ा उडांदे थे;
\v 24 तां सपाईयां दे सरदारे ग्लाया, “इसियो गढ़े च लैई जा, कने कोड़े मारी करी जांचा, कि मैं जाणी सकें कि लोक कुसा बजाह ते इसदे वरखलाफ इआं ई ग्ला दे हन ।”
\v 25 जाह्लू तिन्हां तिसियो जोड़ैयां नैं बन्नेया तां पौलुसें तिस सूबेदारे नैं जेह्ड़ा बक्खें खड़ौतेया था, ग्लाणां लग्गा, “क्या एह ठीक ऐ कि तू इक्क रोमी माणुये जो, कने सैह भी बगैर गुनाह कित्तेयो कोड़े मारगा?”
\v 26 सूबेदार एह सुणी करी सपाईयां दे सरदारे नैं ग्लाणां लग्गा, “तू एह क्या करा दा ऐ, एह तां रोमी माणु ऐ ।”
\v 27 ताह्लू सपाईयां दे सरदारे तिस अल्ल आई करी ग्लाया, “मिन्जो दस्स, क्या तू रोमी ऐ?” तिन्हीं ग्लाया, “हाँ ।”
\v 28 एह सुणी करी सपाईयां दे सरदारे ग्लाया, “मैं रोमी होणे दा औदा बड़े पैसे दैई करी पाया ऐ ।” पौलुसें ग्लाया, “मैं तां पैदाईसी रोमी ऐ ।”
\v 29 ताह्लू जेह्ड़े लोक तिसियो परखणे पर थे, इकदम तिसदे बक्खे ते हटी गै; कने सपाईयां दे सरदारे भी एह जाणी करी कि एह रोमी ऐ कने मैंईं तिसियो बन्नेया ऐ डरी गैआ ।
\s महासभा दे सामणे पौलुस
\p
\v 30 दूये दिने तिन्हीं ठीक ठीक परखणे दिया इच्छा ते ई कि यहूदी तिस पर दोष क्जो लग्गा करदे हन, तिसदे बंधन खोली दित्ते; कने प्रधान याचका कने सारी महासभा जो किट्ठे होणे दी सलाह दित्ती, कने पौलुसे जो थलै लैई जाई करी तिसदे सामणे खरेड़ी दित्ता ।
\c 23
\p
\v 1 पौलुसें महासभा दे पास्सें टक लगाई करी दिख्या कने ग्लाया, “हे भाऊओ, मैं अज्जे तिकर परमात्में दे तांई बिलकुल सच्चे विवेके सौगी जिन्दगी बिताई ऐ ।”
\v 2 इसा गल्ला सुणी करी हनन्याह महायाजकें तिन्हां जो जेह्ड़े तिस अल्ल खड़ौतेयो थे, तिसदे मुँमें च चंड मारणे दा हुक्म दित्ता ।
\v 3 ताह्लू पौलुसें तिस नैं ग्लाया, “हे चूना फेरियो भीत, परमात्मां तिज्जो मारगा । तू कानूने मताबक मेरा न्याय करणे जो बैठया ऐ, कने भिरी क्या कानून दे विरुद्ध मिन्जो मारणे दा हुक्म दिंदा ऐ?”
\v 4 जेह्ड़े बक्खें खड़ौतेयो थे तिन्हां ग्लाया, “क्या तू परमात्में दे महायाजके जो बुरा भला ग्लांदा ऐ ।”
\v 5 पौलुसें ग्लाया, “हे भाऊओ, मैं नी जाणदा था कि एह महायाजक ऐ; क्जोकि लिख्या ऐ : 'अपणेयां लोकां दे प्रधाने जो बुरा मत ग्ला '।”
\p
\v 6 ताह्लू पौलुसें एह जाणी करी कि इक्क झुंड सदूकियां कने दूआ फरिसियां दा ऐ, सभा च जोरे नैं ग्लाणां लग्गा, “हे भाऊओ, मैं फरीसी कने फरीसियां दे खानदाने दा ऐ, मरेयां दी उम्मीद कने दुआरा जिंदे होणे दे बारे च मेरा मकदमा होणां लगेया ऐ ।”
\v 7 जाह्लू तिन्हीं एह गल्ल ग्लाई तां फरिसियां कने सदूकियां च लड़ाई होणां लग्गी; कने सभा च बैर पैई गैआ ।
\v 8 क्जोकि सदूकी तां एह ग्लांदे हन, कि ना दुआरा जिंदा होणां ऐ ना स्वर्गदूत कने ना आत्मां ऐ; अपर फरीसी इन्हां सबना जो मनदे हन ।
\v 9 ताह्लू बड़ा शोर शरावा होणां लग्गा कने कुच्छ शास्त्री जेह्ड़े फरीसियां दे झुंडे दे थे, उठी करी खड़ौई गै कने एह ग्लाई करी लड़णां लग्गे, “अहां इस माणुये च कोई बुराई नी पांदे, कने जे कोई आत्मां या स्वर्गदूत तिस नैं ग्लांदा ऐ तां क्या?”
\v 10 जाह्लू बड़ी लड़ाई होई, तां सपाईयां दे सरदारें इस डरे नैं कि सैह पौलुसे दे टूकड़े -टुकड़े ना करी दैं, सपाईयां जो हुक्म दित्ता कि लौई करी तिसियो तिन्हां दे बीच्चे ते जबरदस्ती कड्डा, कने गढ़े जो लैई जा ।
\v 11 तिसा ई राती प्रभुयें तिस अल्ल खड़ौई करी ग्लाया, “हे पौलुस, हौंसला रख; क्जोकि जिआं तैं यरूशलेमे च मेरी गवाही दित्ती, तिआं ई तिज्जो रोमे च भी मेरी गवाही दैणी पोणी ऐ ।”
\s पौलुसे जो जान्नी ते मारणे साजस
\p
\v 12 जाह्लू भ्याग होई तां यहूदियां साजस रची कने कसम खादी कि जाह्लू तिकर अहां पौलुसे जो मारी ना दैन, ताह्लू तिकर खान पीन तां अहां जो हाय ।
\v 13 जिन्हां अप्पु च एह कसम खादियो थी, सैह चालियां माणुआं ते जादा थे ।
\v 14 तिन्हां प्रधान याजकां कने स्याणेयां अल्ल जाई करी ग्लाया, “अहां एह ठाणी लैआ ऐ कि जाह्लू तिकर अहां पौलुसे जो मारी ना दैन, ताह्लू तिकर अहां कुच्छ चखन भी तां अहां जो हाय ।
\v 15 इसतांई हुण महासभा सौगी सपाईयां दे सरदारे जो समझा कि तिसियो तुहां अल्ल लैई ओन, मना कि तुहां तिसदे बारे च ठीक जांच करणां चाहंदे हन; कने अहां तिसदे पुज्जणे ते पैहलें ई मारणे तांई त्यार रैंहणां ।”
\p
\v 16 पौलुसे दे भांणजे सुणेया कि सैह इसियो मारणे दे चक्करे च हन तां गढ़े च जाई करी पौलुसे जो खबर दित्ती ।
\v 17 पौलुसें सूबेदारां ते इक्की सूबेदारे जो अप्पु अल्ल सदी करी ग्लाया, “इस जुआने जो सपाईयां दे सरदारे अल्ल लैई जा, एह तिस नैं कुच्छ ग्लाणां चाहंदा ऐ ।”
\v 18 इसतांई तिन्हीं तिसियो सपाईयां दे सरदारे अल्ल लैई गैआ कने ग्लाणां लग्गा, “कैदी पौलुसें मिन्जो सदी करी विणती कित्ती कि एह जुआन सपाईयां दे सरदारे नैं कुच्छ ग्लाणां चाहंदा ऐ; इसियो तिस अल्ल लैई जा ।”
\v 19 सपाईयां दे सरदारे तिसदा हत्थ पकड़ी करी कने लग्ग नीं करी पूछया, “तू मिन्जो नैं क्या ग्लाणां चाहंदा ऐ ।”
\v 20 तिन्हीं ग्लाया, “यहूदियां साजस रचियो ऐ कि तिज्जो नैं विणती करी नैं कि कल पौलुसे जो महासभा चअणन, मना कि सैह तिसियो खरे कित्ते परखणां चाहंदे हन ।
\v 21 अपर तिन्हां दी मत सुणदा, क्जोकि तिन्हां च चालियां ते जादा माणु तिसियो मारणे दे चक्करे च हन, जिन्हां एह ठाणी लैआ कि जाह्लू तिकर सैह पौलुसे जो मारी नी दैन, ताह्लू तिकर ना तिन्हां खाणां ना पीणां । कने हुण सैह त्यार हन कने तेरे वचने दा इंतजार करा दे हन ।”
\v 22 सैह ताह्लू सपाईयां दे सरदारे जुआने जो एह हुक्म दैई करी घल्ली दित्ता, “कुस नैं मत ग्लांदा कि तैं मिन्जो एह गल्लां दस्सियां हन ।”
\s पौलुसे जो फेलिक्स हाकमे अल्ल घल्लणांं
\p
\v 23 ताह्लू तिन्हीं दूँ सूबेदारां जो सदी करी ग्लाया, “दो सौ सैनिक जो, सत्तर घुड़सवारां जो, कने दो सौ भाले आळेयां जो, आधिया राती कैसरिया जो जाणे तांई त्यार करी रखेया ।
\v 24 कने पौलुसे दी सवारिया तांई घोड़े तैयार रखा, कि तिसियो फेलिक्स हाकमे अल्ल सम्भाली करी पज्जाई दैन ।”
\v 25 तिन्हीं इस तरांह दी चिट्ठी भी लिखी,
\v 26 “महामहिम फेलिक्स हाकमे जो क्लौदियुस लूसियासे दा नमस्कार ।
\v 27 इस माणुये जो यहूदियां पकड़ी करी मारणां चाया, अपर जाह्लू मिन्जो पता लगा कि सैह रोमी ऐ, तां सपाईयां लैई करी छुड़वाई अंदा ।
\v 28 मैं जाणदा था कि सैह इस पर कुस बजाह ते दोष लगा करदे हन, इसतांई तिसियो तिन्हां दिया महासभा च लैई गैआ ।
\v 29 ताह्लू मैं जाणी गैआ कि सैह अपणे कानूनां दे विवादा दे बारे च इस पर दोष लग्गा दे हन, अपर मार जाणे या बन्नी करी रखणे आळा तिस च कोई दोष नी ।
\v 30 जाह्लू मिन्जो दस्सेया कि इस माणु जो मारणे दे चक्करे हन, तां मै इकदम तिज्जो अल्ल घल्ली दित्ता; कने दोष लगाणे आळेयां जो भी हुक्म दित्ता कि तेरे सामणे तिस पर दोष लगान ।”
\p
\v 31 तां तिन्हां सैनिकां जो हुक्म दित्या था, तिआं ई पौलुसे जो रातों रात लैई करी अन्तिपत्रिस सैहरे च आये।
\v 32 दूये दिने सैह सवार तिसियो तित्थु छड्डी करी अप्पु गढ़े जो वापस आई गै ।
\v 33 तिन्हां कैसरिया च पुज्जी करी हाकमे जो चिट्ठी दित्ती; कने पौलुसे जो भी तिसदे सामणे खरेड़ी दित्ता ।
\v 34 तिन्हीं चिट्ठिया पढ़ीकरी पूछेया, “एह कुस देशे दा ऐ ।”
\v 35 कने जाह्लू पता लग्गा कि एह किलिकिया दा ऐ तां तिस नैं ग्लाया, “जाह्लू तिज्जो पर दोष लगाणे आळे ओंगे, तां मैं तेरा फैसला करणां ।” कने तिन्हीं तिसियो हेरोदेसे दे किले च पैहरे च रखणे दा हुक्म दित्ता ।
\c 24
\s फेलिक्स हाकमे दे सामणे पौलुस
\p
\v 1 पंजा दिना बाद हनन्याह महायाजक कई स्याणे कने तिरतुल्लुस नांये दे इक्की वकीले जो सौगी लैई करी आया तिन्हां हाकमे दे सामणे पौलुसे पर दोष लगाई नैं ग्लाणां लग्गा ।
\v 2 जाह्लू सैह सदेया तां तिरतुल्लुस तिस पर दोष लगाई करी ग्लाणां लग्गा, हे महामहिम फेलिक्स, तेरिया बजाह ते अहां च बड़े कुशल रैंहदे हन कने तेरे प्रबन्धे नैं इसा जातिआ तांई कई बुराईयां खत्म होंदियां जांदियां हन ।
\v 3 इसियो अहां हर जगाह कने हर तरांह दे धन्यवादे सौगी मनदे हन ।
\v 4 अपर इसतांई कि मैं तिज्जो होर दुख नी दैणां चाहंदा, मैं तिज्जो नैं विणती करदा ऐ कि कृपा करी नैं मेरियां इक्क दो गल्लां सुणी लै ।
\v 5 क्जोकि अहां इस माणुये जो उपद्रवी कने संसारे दे सारे यहूदियां च बलवा कराणे आळा, कने नासरी दे कुपन्थ दा मुखिया मनया ऐ ।
\v 6 इन्हीं मंदरे जो अशुद्ध करणां चाया, अपर अहां तिसियो पकड़ी लैआ । [ अहां तिसियो अपणे कानूने मताबक सज्जा दित्तियो होंदी;
\v 7 अपर सपाईयां दे अधिकारियें लुसियासें जबरदस्ती अहां दे हत्थे ते खोई लैआ,
\v 8 कने मुकद्दमे तांई तेरे सामणे ओणे दा हुक्म दित्ता ।] इन्हां सारियां गल्लां जो जिन्हां दे बारे च अहां तिस पर दोष लगांदे हन, तू अप्पु ई तिसियो परखी करी जाणी लैंगा ।”
\v 9 यहूदियां भी तिसदा साथ दैई करी ग्लाया, एह सब गल्लां सच हन ।
\s पौलुसे दा बचाव
\p
\v 10 जाह्लू हाकमे पौलुसे जो ग्लाणे दा इशारा कित्ता, तां तिन्हीं जबाब दित्ता, “मैं एह जाणी करी कि तू मते सालां ते इसा जातिआ दा न्याय करा दा ऐ, खुशिया नैं अपणां बचाब पेश करदा ऐ ।
\v 11 तू अप्पु जाणी सकदा ऐ कि जाह्लू ते मैं यरूशलेमे च आराधना करणां आया, मिन्जो बारा दिन ते जादा नी होये हन ।
\v 12 तिन्हां ना मिन्जो मंदरे च ना आराधनालय च, ना सैहरे च कुसी सौगी बैंह्सदे या भीड़ लगांदे दिख्या;
\v 13 कने ना तां सैह तिन्हां गल्लां जो, जिन्हां दा सैह मिन्जो पर दोष लगांदे हन, तिज्जो सामणे सच साबित करी सकदे हन ।
\v 14 अपर मैं तेरे सामणे एह मनी लैंदा ऐ कि जिस धर्मे दे रस्ते जो सैह अधर्म दा रस्ता ग्लांदा ऐ, तिसा रीतिया पर मैं अपणे पितरां दे परमात्में दी सेवा करदा ऐ, कने जेह्ड़ियां गल्लां कानून कने भविष्यवक्ता दियां कताबा च लिखियां हन, तिन्हां सबना पर वसुआस करदा ऐ ।
\v 15 कने परमात्में ते आशा रखदा ऐ, कि जेह्ड़ी सैह अप्पु भी रखदे हन, कि धर्मियां कने अधर्मियां दूनी दा जिंदा होणां हुंगा ।
\v 16 इसते मैं अप्पु भी कोशश करदा ऐ कि परमात्में दे, कने माणुआं दे पास्से ते मेरा विवेक हमेशा बेकसूर रैंह् ।
\v 17 मतेआं सालां बाद मैं अपणेयां लोकां जो दान दैणां, कने भेंट चढ़ाणां आया था ।
\v 18 तिन्हां मिन्जो मंदरे च खरिया हालता च, बगैर भीड़ा सौगी, कने बगैर दंगा करदे होये भेट चढ़ांदा दिख्या, हाँ आसिया दे कई यहूदी थे तिन्हां जो ठीक था
\v 19 कि जे मेरे वरोधे च तिन्हां अल्ल कोई गल्ल होयें तां ऐत्थू तेरे सामणे आईकरी मिन्जो पर दोष लगांदे ।
\v 20 या एह अप्पु ई दस्सन कि जाह्लू मैं महासभा दे सामणे खड़ौतेया था, तां तिन्हां मिन्जो च कुण देया अपराध पाया ।”
\v 21 इसा इक्की गल्ला जो छड्ड जेह्ड़ी मैं तिन्हां बीच खड़ौई करी जोरे नैं ग्लाईयो थी, 'मरेयां दे जिंदे होणे दे बारे च अज्ज मेरा तुहां दे सामणे मेरा फैसला होआ दा ऐ '।”
\v 22 फेलिक्स जेहड़ा इस पन्थे दियां गल्लां ठीक ठीक जाणदा था, तिन्हां जेह्ड़ा एह गलाई करी टाळी दित्ता, “जाह्लू सपाईयां दा सरदार लुसियास ओंगा, तां तुहां दियां गल्लां दा फैसला करणां ।”
\v 23 कने सूबेदारे जो हुक्म दित्ता कि पौलुस जो थोड़ी छूट दैई करी रखवाळी करणां, कने तिस देयां साथियां च कुसी जो भी सेवा करणे ते मत रोकणा ।
\s फेलिक्स कने द्रुसिल्ला दे सामणे पौलुस
\p
\v 24 कुच्छ दिना बाद फेलिक्स अपणिया लाड़िया द्रुसिल्ला जो, जेह्ड़ी यहूदनी थी, सौगी लैई करी आया कने पौलुसे जो सदवाई करी तिसियो वसुआसे दे बारे च जेह्ड़ा प्रभु यीशु पर ऐ, तिसते सुणां ।
\v 25 जाह्लू सैह धर्म कने शांति, कने ओणे आळे न्याय दी चर्चा करा दा था, तां फेलिक्से डरी करी जबाब दित्ता, “हुण तां जा; मौका पाईकरी मैं तिज्जो भिरी सदगा ।”
\v 26 तिसियो पौलुसे ते कुच्छ पैसे मिलणे दी उम्मीद थी, इसतांई होर भी सदी सदी करी तिस नैं गल्लां करा करदा था ।
\v 27 अपर जाह्लू दो साल होई गै तां पुरकियुस फेस्तुत, फेलिक्स दी जगाह पर आया; कने फेलिक्स यहूदियां जो खुश करणे दी इच्छा ते पौलुसे जो जेला च ई रैहणां दित्ता ।
\c 25
\s पौलुसे दा सम्राट दी दुहाई दैणां
\p
\v 1 फेस्तुत तिस प्रदेशे च पुज्जणे दे त्रीं दिना बाद कैसरिया ते यरुशलमे जो गैआ ।
\v 2 ताह्लू प्रधान याजकां कने यहूदियां देयां खास लोका तिसदे सामणे पौलुसे पर दोष लगाये;
\v 3 कने तिस नैं विणती कित्ती कि सैह पौलुसे जो यरूशलेम घल्ली करी तिन्हां दा पक्ष लैं, क्जोकि सैह रस्ते च ई तिसियो मारणे दे चकरे च थे ।
\v 4 फेस्तुते जबाब दित्ता, “पौलुस कैसरिया च पैहरे च ऐ, कने मैं अप्पु तित्थु तौळी जाणे आळा ऐ ।”
\v 5 भिरी ग्लाया, “तुहां च जेह्ड़े अधिकार रखदे हन सैह सौगी चलन, कने जे इन्हीं माणुये कुछ बुरा कम्म कित्या ऐ तां तिस पर दोष लगान ।”
\p
\v 6 तिन्हां सौगी कोई अठ दस दिन रैई करी सैह कैसरिया चली गैआ; कने दूये दिने न्याय आसणे पर बैई करी पौलुसे जो अणने दा हुक्म दित्ता ।
\v 7 जाह्लू सैह आया तां जेह्ड़े यहूदी यरुशलेम ते आयो थे, तिन्हां अक्खें बक्खें खड़ौई करी तिस बड़े गम्भीर दोष लगाये, जिन्हां दा सबूत सैह नी दैई सकदे थे ।
\v 8 अपर पौलुसें जबाब दित्ता, “मैं ना तां यहूदियां दी व्यवस्था दे ना मंदरे दे, कने ना ई कैसरे वरखलाफ कोई अपराध कित्ता ऐ ।”
\v 9 ताह्लू फेस्तुसें यहूदियां जो खुश करणे दिया इच्छा ते पौलुसे नैं ग्लाया, “क्या तू चाहंदा ऐ कि यरूशलेमे जो जान; कने तित्थु मेरे सामणे तेरा एह मकदमा तय कित्ता जां ।”
\v 10 पौलुसें ग्लाया, “मैं कैसरे दे न्याय आसणे दे सामणे खड़ौतेया ऐ; मेरे मकदमे दा ऐत्थी ई फैसला होणां चाइदा । जिआं तू अच्छे तरीके नैं जाणदा ऐ, यहूदियां दा मैं कुच्छ भी अपराध नी कित्ता ।
\v 11 जे मैं अपराधी ऐ कने मारणे आळा कोई कम्म कित्तेया ऐ, तां मरणे ते नी मुकरदा; अपर जिन्हां गल्लां दा एह मिन्जो पर दोष लगांदा ऐ, जे तिन्हां च कोई भी गल्ल सच नी होयें, तां कोई मिन्जो तिन्हां दे हुआले नी करी सकदा ।
\v 12 ताह्लू फेस्तुसें मंत्रियां दी सभा सौगी गल्लां करी नैं जबाब दित्ता, “तैं कैसरे दी दुहाई दित्ती ऐ, तू कैसरे अल्ल ई जांगा ।”
\s राजा अग्रिप्पा दे सामणे पौलुस
\p
\v 13 कुच्छ दिना बाद राजा अग्रिप्पा कने बिरनीके फेस्तुस नैं मिलणां कैसरिया सैहरे च आये ।
\v 14 तिन्हां बड़े दिन तित्थु रैहणे दे बाद फेस्तुसें पौलुसे दे बारे च राजे जो दस्सेया, “इक्क माणु ऐ, जिसियो फेलिक्स कैदी बणांई करी छड्डी गैआ ऐ ।
\v 15 जाह्लू मैं यरूशलेमे च था, तां प्रधान याजक कने यहूदियां दे स्याणेयां तिसदी कारवाई कित्ती, कने सोचेया कि तिसियो सज्जा दा हुक्म दित्ता जां ।
\v 16 अपर मैं तिन्हां जो जबाब दित्ता कि रोमी दी एह रीति नी ऐ कि कुसी माणुये जो सज्जा तांई हुआले करी दैन, जाह्लू तिकर दोषी जो अपणे दोष लगाणे आळेयां दे सामणे खड़ौई करी दोष दे जबाब दैणे दा मौका ना मिलें ।
\v 17 कने जाह्लू सैह ऐत्थू किट्ठे होये, तां मैं कुच्छ देर नी कित्ती, अपर दूये ईं दिने न्याय आसणे पर बैई करी तिस माणुये जो अणने दा हुक्म दित्ता ।
\v 18 जाह्लू तिस पर दोष लगाणे आळे खड़ौई गै, तां तिन्हां दियां अनुचित गल्लां दा अरोप नी लगाया, जिआं मैं समझदा था ।
\v 19 अपर सैह अपणे मत दे कने यीशु नां दे कुस्की माणुये दे बारे च, जेह्ड़ा मरी गैआ था कने पौलुस तिसियो जिंदा दस्सदा था, बैंह्सदे थे ।
\v 20 मैं उलझणां च था कि इन्हां गल्लां दा पता किआं लगां ।” इसतांई मैं तिसते पूछया, 'क्या तू यरूशलेम जाणां कि तित्थु इन्हां गल्लां फैसला होयें ।'
\v 21 अपर जाह्लू पौलुसें दुहाई दित्ती कि तिसदे मुकदमे दा फैसला महाराजाधिराजे अल्ल होंयें, तां मैंईं हुक्म दित्ता कि जाह्लू तिकर तिसियो कैसरे अल्ल ना घल्लें, तिसियो हिरासत च रखेया जां ।”
\v 22 ताह्लू अग्रिप्पा राजा फेस्तुसे नैं ग्लाणां लग्गा, “मैं भी तिस माणुये दी सुणना चाहंदा ऐ ।” तिन्हीं ग्लाया, “तैं कल सुणी लैणां ।”
\v 23 अपर दूयें दिने जाह्लू राजा अग्रिप्पा कने बिरनिके बड़ा डोल डमाका करी नैं आये कने सपाईयां दे सरदारां कने सैहरे देयां खास लोकां सौगी दरबारे पर पुज्जे । ताह्लू फेस्तुसें हुक्म दित्ता, कने पौलुसे जो लैई ओंन ।
\v 24 फेस्तुस ग्लाणां लग्गा, “हे राजा अग्रीप्पा, कने हे सारे माणुओ जेह्ड़े ऐत्थू मिन्जो सौगी हन, तुहां इस माणुये जो दिखा दे हन, जिस दे बारे च सारेयां यहूदियां यरूशलेम च भी कने ऐत्थू भी जोरे - जोरे नैं डडी करी मिन्जो नैं विणती कित्ती कि इसदा जिंदा रैहणां ठीक नी ।
\v 25 अपर मैं जाणी लैआ कि तिन्हीं देदेया कुच्छ नी कित्या कि मारी दिता जां; कने जाह्लू तिन्हीं अप्पु ईं महाराजाधिराज दी दुहाई दित्ती तां मैं तिसियो घल्लणे दा वचार कित्ता ।
\v 26 मै तिसदे बारे च कोई पक्की गल्ल नी पाई कि अपणे मालक अल्ल लिखी घल्लें । इसतांई मैं तिसियो तुहां सामणे कने खास करी नैं हे राजा अग्रिप्पा, तेरे सामणे लंदेया ऐ कि परखणे ते बाद मिन्जो कुच्छ लिखणे जो मिले ।
\v 27 क्जोकि कैदिये जो घल्लणां कने जेह्ड़े दोष तिस पर लगाये हन, तिन्हां जो नी दस्सणा, मिन्जो बेकार लग्गा दा ऐ ।”
\c 26
\s राजा अग्रिप्पा दे सामणे पौलुसे दा स्पष्टीकरण
\p
\v 1 राजा अग्रिप्पा पौलुसे नैं ग्लाणां लग्गा, “तिज्जो अपणे बारे च ग्लाणे दा मौका ऐ ।” ताह्लू पौलुसें हत्थ गांह करी नैं जबाब दैणां लग्गा,
\v 2 “हे राजा अग्रिप्पा, जितणियां गल्लां दा यहूदी मिन्जो पर दोष लगांदे हन, अज्ज तिज्जो सामणे तिन्हां दा जबाब दैणे तांई मैं अपणे जो धन समझदा ऐ,
\v 3 खास करी नैं इसतांई कि तू यहूदियां दे सब वर्तावां कने झगड़ेयां जो जाणदा ऐ । इसतांई मैं विणती करदा ऐ, धीरजे नैं मेरी सुण ।
\p
\v 4 “मेरा चाल -चलण शुरू ते ई मेरिया जातिआ च कने यरूशलेमे च कदेया था एह सारे यहूदी जाणदे हन ।
\v 5 जे सैह गवाही दैणां चाह्न, तां शुरु ते ई मिन्जो पणछैणदे हन कि मैं फरीसी होई करी अपणे धर्मे दे सबते खरे पन्थ दे मताबक चलेया ।
\v 6 कने सब तिसा प्रतिज्ञा च आशा दिया बजाह जेह्ड़ी परमात्में अहां दे पितरां नैं कित्तियो थी, मिन्जो पर मकदमा चला करदा ऐ ।
\v 7 तिसा प्रतिज्ञा दे पूरे होणे दी आश लगायो, अहां दे बारां गोत्र अपणे सारे मने नैं रात दिन परमात्में दी सेवा करदे आये हन । हे राजा, इसा ई आशा दे बारे च यहूदी मिन्जो पर दोष लगांदे हन ।
\v 8 जाह्लू कि परमात्मां मरेयां जो जिंदा करदा ऐ, ताह्लू तुहां अल्ल एह गल्ल क्जो वसुआसे जोग्गी नी समझी जांदी ।
\p
\v 9 “मै भी सुणेया था कि यीशु नासरिये दे नांये दे विरोध च मिन्जो बड़ा कुच्छ करणां चाइदा ।
\v 10 कने मैं यरुशलेमे च एह ई किता; कने प्रधान याजकां ते अधिकार पाईकरी मतेआं पवित्र लोकां जो जेला च पाया, कने जाह्लू सैह मारी दित्ते जांदे थे तां मैं भी तिन्हां दे वरोधे च अपणी सम्पति दिंदा था ।
\v 11 हर आराधनालय च मैं तिन्हां जो ताड़ना दैई दैई करी यीशुये दी निंदा करवांदा था, ऐत्थू तिकर कि गुस्से दिया बजाह ते इतणा पागल होई गैआ कि दूयेयां सैहरां च जाई करी भी तिन्हां जो सतांदा था ।
\s अपणे मन बदलणे दा वखान
\r ( चेलयां दे कम्म 9:1-19; 22:6-16 )
\p
\v 12 “इस सफरे च जाह्लू मैं प्रधान याजका ते आदेश पत्र लैई करी दमिश्के जो जा दा था;
\v 13 तां हे राजा, रस्ते च दपेरा दे बग्त मैं अम्बरे च सूरजे दिया रौशनी ते भी तेज इक्क जोत, अपणे सौगी चलणे आळेयां दे चौनी बक्खेयां चमकदी दिखी ।
\v 14 जाह्लू अहां सारे जमीना पर पैई गै, तां मैं इब्रानी भाषा च, मिन्जो नैं एह ग्लांदे होये इक्क उआअ सुणी, ‘हे शाऊल, ‘हे शाऊल, तू मिन्जो क्जो सतांदा ऐ, पैनी जगाह पर लत मरणां तिज्जो तांई ओखा ऐ ।'
\v 15 मैं ग्लाया, ‘हे प्रभु, तू कुण ऐ?' प्रभुयें ग्लाया, ‘मै यीशु ऐ, जिसियो तू सतांदा ऐ ।
\v 16 अपर तू उठ, अपणेयां पैरां पर खड़ौ; क्जोकि मैं तिज्जो इसतांई दर्शण दित्ता ऐ कि तिज्जो तिन्हां गल्लां दा भी सेवक कने गवाह ठेहरान, जेह्ड़ियां ते दिखियां हन, कने तिन्हां दा भी जिन्हां तांई मैं तिज्जो दर्शण दैणां ।
\v 17 कने मै तिज्जो तेरेयां लोकां ते कने गैर - यहूदियां ते बचांदा रैंहणा, जिन्हां अल्ल मैं हुण तिज्जो इसतांई घल्लदा ऐ ।
\v 18 कि तू तिन्हां दियां अंखी खोलें तां सैह नैहरे ते जोतिया दे पास्से, कने सैतान दे अधिकारे ते परमात्में पास्सें फिरन; कि पापां दी माफी कने तिन्हां लोकां सौगी जेह्ड़े मिन्जो पर वसुआस करणे ते पवित्र कित्तेयो हन, मीरास पान ।'
\s अपणे कम्मां दा बखान
\p
\v 19 “कने हे राजा अग्रिप्पा, मैं तिस सुअर्गिय दर्शने दी गल्ल नी टाळी,
\v 20 अपर पैंहले दमिश्के दे, भिरी यरुशलेमे दे, कने ताह्लू यहूदिया दे सारे देसां दे रैहणे आळेयां जो, कने गैर - यहूदियां जो समझांदा रैह्आ, कि मने बदला कने परमात्में पास्सें फिरा कने मन फिराव जोग्गा कम्म करा ।
\v 21 इन्हां गल्लां दिया बजाह ते यहूदी मिन्जो पकड़ी नैं मंदरे च मारणे चक्करे च थे ।
\v 22 अपर परमात्में दिया बजाह ते मैं अज्जे तिकर जिंदा ऐ कने छोटे बडेयां सबना सामणे गवाही दिंदा ऐ, कने तिन्हां गल्लां जो छड्डी करी होर कुच्छ नी ग्लांदा जेह्ड़ियां भविष्यवक्तां कने मूसे भी ग्लाईयां कि होणे आळियां हन,
\v 23 कि मसीह जो दुख भोगणा कने सैह सबना ते पैहले मरेयां च जिंदा होई करी, अहां देयां लोकां कने गैर - यहूदियां च जोतिया दा प्रचार करगा ।”
\p
\v 24 जाह्लू सैह इस तरीके नैं जबाब देया दा था, तां फेस्तुसे जोरे नैं ग्लाणां लग्गा, “हे पौलुस, तू पागल ऐ । मते ज्ञाने तिज्जो पागल करी दित्या ऐ ।”
\v 25 अपर पौलुस ग्लाणां लग्गा, “हे महामहिम फेस्तुस, मैं पागल नी, अपर सच्चाईया दियां कने अक्ला दियां गल्लां ग्ला दा ऐ ।
\v 26 राजा भी जिसदे सामणे मैं निडर होई करी ग्ला दा ऐ, एह गल्लां जाणदा ऐ; कने मिन्जो वसुआस ऐ जे इन्हां गल्लां च कोई तिसते छूपियो नी, क्जोकि एह घटना कुसी कोणे च नी होई ।
\v 27 हे राजा अग्रिप्पा, क्या तू भविष्यवक्तां दा वसुआस करदा ऐ, हां, मैं जांणदा ऐ कि तू वसुआस करदा ऐ ।”
\v 28 ताह्लू राजा अग्रिप्पा पौलुसे नैं ग्लाणां लग्गा, “तू थोड़ा ई समझाणे ते मिन्जो मसीह बणांणा चाहंदा ऐ ।”
\v 29 पौलुस ग्लाणां लग्गा, “परमात्में नैं मेरी प्राथर्ना ऐ कि क्या थोड़े च क्या मते च, बस तू ई नी जितणे लोक अज्ज मेरियां गल्लां सुणां दे हन, इन्हां बंधना जो छड्डी करी सैह मिन्जो साइआं होई जान ।”
\v 30 ताह्लू राजा कने हाकम बिरनीके कने तिन्हां सौगी बैठणे आळे उठी खड़ौते;
\v 31 कने लग्ग जाईकरी अप्पु च ग्लाणां लग्गे, “एह माणु तां एह देया कुच्छ नी करदा, जेहड़ा मौती दी सज्जा या जेला च पाणे जोग्गा होयें ।"
\v 32 अग्रिप्पें फेस्तुसे नैं ग्लाया, “जे एह माणु कैसरे दी दुहाई नी दिंदा, तां छूटी सकदा था ।”
\c 27
\s पौलुसे दी रोम - यात्रा : क्रेते तिकर
\p
\v 1 जाह्लू पक्का होई गैआ कि अहां चाह्जे च इटली जान, तां तिन्हीं पौलुस कने कुच्छ होरनी कैदियां जो भी युलियुस नांये दे औगेस्तुत देयां सपाईयां दे इक्की सूबेदारे दे हुआले करी दित्ता ।
\v 2 अग्रमुतियुम दे इक्की चाह्जे पर जेह्ड़ा आसिया दी जगाह पर जाणे आळा था, चढ़ी करी अहां तिसियो चलाई पाया, कने अरिस्तर्खुस नांये दे थिस्सलुनीके दा इक्क मकिदुनिया अहां सौगी था ।
\v 3 दूये दिने अहां सैदा च तम्बू पाया, कने यूलियुस पौलुसे पर कृपा करी नैं तिसियो तिसदे साथियां अल्ल जाणां दित्ता कि तिसदा आदर कित्ता जां ।
\v 4 तित्थु ते चाह्जे चलाई करी हौआ पुट्ठी होणे दिया बजाह ते अहां साइप्रसे दी आड़ च होई करी चली गै;
\v 5 कने किलिकिया कने पंफुलिया अल्ल संमुदरे च होई करी लूसिया दे मूरा च पुज्जे ।
\v 6 तित्थु सूबेदारे जो सिकन्दरिया दा इक्क चाह्ज इटलीया जो जांदा मिला, कने तिन्हीं अहां जो तिस पर चढ़ाई लैआ ।
\v 7 जाह्लू अहां मतेआं दिना तिकर होळे -होळे चली करी मुशकला नैं कनिदुसे सैहरे सामणे पुज्जे, तां इसतांई कि हौआ अहां जो गांह नी जाणां दै दी थी, तां अहां सलमोने सामणे ते होई करी क्रेते दिया आड़ा च चले;
\v 8 कने तिस कंडे कंडे मुशकला नैं चली करी 'शुभलंगरबारी 'नांये दिया इक्की जगाह पुज्जे, जित्थू ते लसया सैहर बक्खें था ।
\p
\v 9 जाह्लू मते दिन होई गै कने जलयात्रा च जोखम इसतांई हुंदा था कि व्रते दे दिन होई गैयो थे । अपर पौलुसें तिन्हां जो एह ग्लाई करी समझाया,
\v 10 “हे सज्जनो, मिन्जो इआं लगदा ऐ कि इसा यात्रा च मुसीबत कने बड़ा नकसान, ना सिर्फ माले कने चाह्जे दा अपर अहां देयां प्राणा दा भी होणे आळा ऐ ।”
\v 11 अपर सूबेदारें पौलुसे दियां गल्लां जो कप्तान कने चाह्जे दे मालके दियां गल्लां जो बधी करी मनेया ।
\v 12 सैह बंदरगाह स्याळे दे मौसमे कटणे तांई ठीक नी था, इसतांई मतेआं दा वचार था कि चाह्जे जो तित्थु ते चलाई करी जे कुस भी तरीके नैं होई सकें तां फिनिक्स पुज्जी करी स्याळे कटन । एह तां क्रेत दा इक्क बन्दरगाह ऐ जेह्ड़ा दक्षिण –पश्चिम कने उतर पश्चमे पास्सें खुलदा ऐ ।
\s समुंदरे च तूफान
\p
\v 13 जाह्लू थोड़ी -थोड़ी दक्षिणी हौआ चलणां लग्गी, तां एह सोचेया कि अहां दा मकसद पूरा होई गैआ, तम्बू चुकेया कने क्रेते कंडे कंडे चाह्जे चलाणां लग्गे ।
\v 14 अपर थोड़ीया देरा बाद जमीना दे पास्से ते इक्क बडा तफान चलेया, जेह्ड़ा 'युरकुलिन, नांये ते जाणेयां जांदा ऐ ।
\v 15 जाह्लू तफान चाह्जे नैं टकराया तां सैह तिस सामणे टिकी नी सकेया, अपर अहां तिसियो रुड़णां दित्ता कने इआं ई रुड़दे चली गै ।
\v 16 ताह्लू कौदा नांये दे इक्की लोक्के दे टापूये दिया आड़ा च रुड़दे –रुड़दे अहां बड़िया मुश्कला नैं किस्तियां जो वशे च करी सके ।
\v 17 भिरी चाह्जे चलाणे आळेयां किस्तियां चुकणे बाद तरीका लगाई नैं चाह्जे रस्सेयां नैं लपेटी करी थलै ते बन्नी दित्ता, कने सुरतिस दे उथले पाणिये च फंसी नी जान इस डरे दे मारे तरपाल कने समान लौआई लैआ कने चाह्ज रुड़णा दित्ता ।
\v 18 जाह्लू अहां तफाने नैं बड़े पळसेटे कने धक्के खादे, तां दूये दिने सैह चाह्जे दे माले फैकणां लग्गे;
\v 19 कने त्रीयें दिने तिन्हां अपणेयां हत्थां नैं चाह्जे दा सारा माल सट्टी दित्ता ।
\v 20 जाह्लू मतेआं दिना तिकर ना सूरज, ना तारे दुस्से कने बड़ा तफान चलदा रैह्आ, तां अन्त च अहां दे बचणे दी सारी उम्मीद खत्म होई गैई ।
\p
\v 21 जाह्लू सैह मते दिन तिकर भूखे रैह् तां पौलुस तिन्हां बिच खड़ौई नैं ग्लाणां लग्गा, “हे लोको, तुहां जो चाइदा था कि तुहां मेरी गल्ल सुणी करी क्रेते ते ना चाह्ज खोलदे कने ना एह मुसीबत ओंदी, कने ना ई एह नकसान हुंदा ।
\v 22 अपर हुण मैं तुहां जो समझांदा ऐ कि हौंसला रखा, क्जोकि तुहां च कुसी दिया जान्नी जो नकसान नी होणां अपर नकसान तां चाह्जे दा ।
\v 23 क्जोकि परमात्मां जिस दा मैं ऐ, कने जिसदी सेवा करदा ऐ तिसदे सुअर्गे दूतें अज्ज राती मिन्जो नैं आईकरी ग्लाया,
\v 24 हे पौलुस, मत डर! तिज्जो कैसरे सामणे खड़ौणां जरूरी ऐ । दिख, परमात्में सबना जो जेह्ड़े तिज्जो सौगी सफर करा दे हन, तिन्हां जो तिज्जो दित्या ऐ ।'
\v 25 इसतांई, हे सज्जनो, हौंसला रखा; क्जोकि मै परमात्में पर वसुआस करदा ऐ, कि जिआं मिन्जो नैं ग्लाया ऐ, तिआं ई होणां।
\v 26 अपर अहां जो कुसी टापूये पर जाई रुकणां होणां ।”
\s चाह्जे दा टूटणां
\p
\v 27 जाह्लू चौदमी रात आई, कने अहां अद्रिया समुंदरे च भटकदे फिरा करदे थे, तां आधिया राती दे मल्लाह जो चलाणे पता लग्गा कि अहां कुस्की देशे दे बक्खें पुज्जणे आळे हन ।
\v 28 ताह्लू समुंदरे दी गहराई लैणे तांई तिन्हां बीह पुरसा डुगा पाया, कने जरा होर गांह जाई करी भिरी गहराई नापी तां समंदर पन्द्रह पुरसा डुगा ।
\v 29 ताह्लू तिन्हां पत्थरिलिया जगाह च टकराणे दे डरे ते तिन्हां चाह्जे दे पचांह् आळे हिस्से चार तम्बू पाये, कने भ्याग होणे दी कामना करदे रैह् ।
\v 30 अपर जाह्लू मल्लाह चाह्जे ते नठणा चाहंदे थे, कने गलही ते तम्बूये पाणे दे भाने किस्ती समुंदरे च लौआई दित्ती;
\v 31 तां पौलुस सूबेदारे नैं कने सैनिकां नैं ग्लाणां लग्गा, “जे एह चाह्जे पर नी रैह्, तां तुहां भी नी बची सकदे ।”
\v 32 ताह्लू सैनिकां रस्से कटी करी किस्ती सट्टी दित्ती ।
\p
\v 33 जाह्लू भ्याग होणे आळी थी, ताह्लू पौलुसें एह ग्लाई करी, सारेयां जो खाणां -खाणे तांई समझाया, “अज्ज चौदा दिन होये कि तुहां आस दिखदे -दिखदे भूखे रैह् हन, कने कुच्छ नी खादा ।
\v 34 इसतांई तुहां जो समझांदा ऐ कि थोड़ा खाई लैआ, जिसते तुहां दा बचाव होयें; क्जोकि तुहां च कुसी दे मुँडे दा बाळ भी बांका नी होणां ।”
\v 35 एह ग्लाई करी रोटी लैई कने तिन्हीं परमात्में दा धन्यावाद कित्ता कने तोड़ी करी खाणां लग्गे ।
\v 36 ताह्लू तिन्हां सारेयां हौंसला रखी नैं खाणां -खाणां लग्गे ।
\v 37 अहां सब मिली करी चाह्जे च दो सौ छियत्र माणु थे ।
\v 38 जाह्लू सैह खाणां खाई करी रज्जी गै, तां कणकां जो समुंदरे च सट्टी करी चाह्जे जो हल्का करणां लग्गे ।
\p
\v 39 जाह्लू भ्याग होई तां तिन्हां तिस देशे जो नी पणछैणया, अपर इक्क खाड़ी दिखी जिसादा कंडा चौरस था, कने सोचेया कि जे होई सके तां इस पर ई चाह्जे जो रोकन ।
\v 40 ताह्लू तिन्हां तम्बूआं जो खोली करी समुंदरे च छड्डी दित्ता कने तिस ई बग्त पतवारां दे सारे रस्से खोली दित्ते, कने हौआ दे सामणे अगला पाल चढ़ाई करी कंडे अल्ल चली गै ।
\v 41 अपर दूँ समंदरां दे मिलणे दी जगाह पकड़ी करी तिन्हां चाह्जे जो रोकेया, कने गलही जो धक्का लग्गा कनेपैई गई कने टळी नी सकी; अपर पचांह् दा हिस्सा जोरदार लेहरां नैं टूटणा लग्गा ।
\v 42 ताह्लू सैनिकां दा एह वचार होया कि कैदियां जो मारी दैन, एह ना होयें कि कोई तैरी करी नठी नी जां ।
\v 43 अपर सूबेदारें पौलुसे जो बचाणे दिया इच्छा नैं तिन्हां जो ऐदेया करणे ते रोकेया कने एह ग्लाया, कि जेह्ड़े तैरी सकदे हन, पैहले कूदी करी कंडे पर चली जान;
\v 44 कने बाकि कोई फटेयां पर, कने कोई चाह्जे दियां होरनी चीज्जां दे सांहरे निकळी जान । इस तरीके नैं सारे बची गै ।
\c 28
\s माल्टा टापू च पौलुस
\p
\v 1 जाह्लू अहां बची गै, तां एह पता लगा कि एह टापू माल्टा नांये ते जाणेया जांदा ऐ ।
\v 2 तित्थु दे माणुआं अहां पर नोखी कृपा कित्ती; क्जोकि बरखा होणे दिया बजाह ते जादा ठण्ड थी, इसतांई तिन्हां अग्ग बाळी करी अहां जो ठेहराया ।
\v 3 जाह्लू पौलुसें लकड़ियां दी उंदळ बटोळी करी अग्गी पर रखी, तां इक्क सर्प लुकी करी निकळेया कने तिसदे हत्थे नैं लटकी गैआ ।
\v 4 जाह्लू तिन्हां निवासियां सर्पे जो तिसदे हत्थे च लिपटेया दिख्या, तां अप्पु च ग्लाणां लग्गे, “सच्ची ते एह माणु हत्यारा ऐ कि जे समुंदरे ते बची गैआ, तमी न्याय इसियो जिंदा नी रैहणां दित्ता ।”
\v 5 ताह्लू तिन्हीं सर्पे जो अग्गी च झाड़ी दित्ता, कने तिसियो कुच्छ नी होया ।
\v 6 अपर सैह एह दिखा करदे थे कि काह्लू एह सूजी जांगा या कने काह्लू पैई करी मरी जांगा, अपर जाह्लू सैह बड़ी देर तिकर दिखदे रैह् कने दिख्या कि तिसियो कुच्छ भी नी होया, तां अपणी सोच बदली करी ग्लाणां लग्गे, “एह तां कोई देवता ऐ ।”
\p
\v 7 तिसा जगाह दी अक्खे बक्खे दी जमीन टापूये दे प्रधान पुबलियुसे दी थी । तिन्हीं अहां जो अपणे घरें अणी करी त्रै दिन मित्र चारे दी सेवा कित्ती ।
\v 8 पुबलियुस दा बुडा बखार कने आँव लहू दा रोगी था । अपर पौलुसें तिसदे घरें जाई करी प्रार्थना कित्ती कने तिस पर हत्थ रखी करी तिसियो खरा कित्ता ।
\v 9 जाह्लू इआं होया तां तिस दीपे दे बाकि बमार आये कने खरे कित्ते ।
\v 10 तिन्हां अहां दा बड़ा आदर कित्ता, कने जाह्लू अहां चलणां लग्गे तां तिन्हां जेहड़ा कुच्छ अहां तांई जरूरी था, चाह्जे पर रखी दित्ता ।
\s माल्टा टापू ते रोम दी तरफ
\p
\v 11 त्रीं मीह्नेयां बाद अहां सिकन्दरिया दे इक्की चाह्जे पर चली पै, जेह्ड़ा तिस दीपे पर ठंडी च रुकेया था, चाह्जे आळे गांह दे हिस्से पर दियुसकूरी दा नशाण था ।
\v 12 सुरकुसा च तम्बू पाई करी अहां त्रै दिन रुकी रैह् ।
\v 13 तित्थु ते अहां घूमी करी रेगियुमे सैहरे च पुज्जे; तां अगले दिने दक्षिणी हौआ चली पैई, ताह्लू अहां दूये दिने पुतियुली सैहरे च आये ।
\v 14 तित्थु अहां जो भाऊ मिले, कने तिन्हां दे ग्लाणे पर अहां तिन्हां अल्ल सत दिन रैह्; कने इस तरीके नैं अहां रोम सैहरे जो चली पै ।
\v 15 तित्थु ते अहां दा भाऊ समाचार सुणी करी अप्पियुस दे चौक कने त्रै कोस दूर अहां सौगी मिलणां चली आये, जिन्हां जो दिखी करी पौलुसें परमात्में दा धन्यवाद कित्ता कने हौंसला रखेया ।
\v 16 जाह्लू अहां रोम सैहरे च पुज्जे, तां पौलुसें जो इक्की सैनिके सौगी जेह्ड़ा तिसदी रखवाळी करदा था, किल्ले रैहणे दा हुक्म मिली गैआ ।
\s रोम च पौलुस
\p
\v 17 त्रीं दिना बाद तिन्हीं यहूदियां देयां खास लोका जो सदेया, कने जाह्लू सैह किट्ठे होये तां तिन्हां नैं ग्लाणां लग्गा, “हे भाऊओ, मैं अपणेयां लोका दे या पितरां दे वर्ताव दे वरोध च कुच्छ भी नी किता, तमी कैदी बणांंई करी यरुशलेमे ते रोमियां दे हुआले करी दित्ता गैआ ।
\v 18 तिन्हां मिन्जो परखी करी छड्डी दैणां चाया, क्जोकि मिन्जो मारणे आळा कोई दोष नी था ।
\v 19 अपर जाह्लू यहूदी इस विरोध च ग्लाणां लग्गे, तां मिन्जो कैसरे दी दुहाई दैणां पैई : एह नी कि मिन्जो अपणेयां लोका पर कोई दोष लगाणा था ।
\v 20 इसतांई मैं तिज्जो सदेया ऐ कि तिज्जो नैं मिलें कने गल्ल बात करें; क्जोकि इस्त्राएल दिया उम्मीदा तांई मैं इसा जंजीरां नैं जकड़ेया ऐ ।”
\v 21 तिन्हां तिस नैं ग्लाया, “ना अहां जो तेरे बारे च यहूदियां ते चिठियां मिलियां, कने ना भाऊआं च कुणी आई करी तेरे बारे च कुच्छ दस्सेया कने ना बुरा ग्लाया ।
\v 22 अपर तेरी सोच क्या ऐ, सैई अहां तिज्जो ते सुणना चाहंदे हन, क्जोकि अहां जाणदे हन कि हर जगाह इस मते दे विरोधे च लोक गल्लां करदे हन ।
\p
\v 23 ताह्लू तिन्हां तिस तांई इक्क दिन रखेया, कने बड़े भारी लोक तिस अल्ल किट्ठे होये, कने सैह परमात्में दे राज्जे दी गवाही दिंदा, कने मूसा दी व्यवस्था कने भविष्यवक्तां दियां कताबां ते यीशु दे बारे च समझाई समझाईकरी भ्यागा ते लैई करी संजा तिकर सणादा रैह्आ ।
\v 24 ताह्लू कुच्छना माणुआं तिसदिया गल्ला जो मनी लैआ, कने कुच्छना वसुआस नी कित्ता ।
\v 25 जाह्लू सैह अप्पु च इक्क मत नी होये, तां पौलुसे दिया इसा गल्ला ग्लाणे पर चली गै, “पवित्र आत्मां यशायाह भविष्यवक्तां दे दुआरा तुहां दे पितरां नैं ठीक ई ग्लाया,
\q
\v 26 ‘जाईकरी इन्हां लोकां नैं ग्ला, कि सुणगे तां रैंहणां, अपर नी समझणां, कने दिखगे तां रैंहणां, अपर जाणना नी ऐ;
\q
\v 27 क्जोकि इन्हां लोका दा मन मोटा कने तिन्हां दे कनं भारी होई गैयो, कने तिन्हां अपणियां अंखी बंद करी लियां हन, एह नी होयें कि सैह कदी अंखी नैं दिखन कने कनांं नैं सुणन कने मने नैं समझन कने भिरी, मैं तिन्हां जो खरा करें ।'
\p
\v 28 कने तुहां जाणन कि परमात्में दे इस उद्धारे दी कथा गैर - यहूदियां अल्ल घल्ली ऐ, कने तिन्हां सुणना ।”
\v 29 जाह्लू तिन्हीं एह ग्लाया तां यहूदी अप्पु च बड़ी बैंह्स करणां लग्गे कने तित्थु ते चली गै ।
\v 30 सैह पूरे दो साल अपणे किराये दे घरे च रैह्आ,
\v 31 कने जेह्ड़े तिस अल्ल ओंदे थे, तिन्हां सबना नैं मिलदा रैह्आ कने बिना रोका -टोका बड़ी हिम्मत रखी करी परमात्में दे राज्जे दा प्रचार करदा कने प्रभु यीशु मसीह दियां गल्लां सखांदा रैह्आ ।
