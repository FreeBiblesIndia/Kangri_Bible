\id LUK Kangri Bible
\ide UTF-8
\rem Copyright Information: Creative Commons Attribution-ShareAlike 4.0 License
\h लूका
\toc1 लूके दा सुसमाचार
\toc2 लूका
\mt1 Luke
\mt1 लूका
\is भूमिका
\ip यीशुये दे बारे चा एह सुसमाचार लूका नां दे इक्की यीशु दे चेलें लिख्या ऐ । लूका अपणे जमाने दा इक्‍क मनेया-तनेया वैध कने इतिहासकार था । लूका इस सूसमाचारे बिच लिखदा है कि यीशु इस्रालियां तांई ता परमात्‍में दा वादा कित्या होया मुक्‍तिदाता ऐ अपर संसारे दे बाकि लोकां तांई बी मुक्‍तिदाता बणी करी आया । लूका लिखदा है कि, यीशु जो “गरीबां लोकां जो परमात्‍में दा सुसामाचार सुनाणे तांईं परमात्‍में दिया आत्मां तिसियो घल्लया ।” इसा बजाह ते एह सुसमाचार कैईआं किस्‍मां दिआ मुश्‍कलां बिच फसेयों लोकां दियां चिंता नैं भरौया ऐ । जाह्लू अहां सूसमाचारे जो पढ़ना शुरू करदे हन तां अहां जो खुशी दी गल्ल पढ़ने जो मिलदी ऐ कि लूका यीशु दा इस संसारे च ओणे दी खबर सणांदा ऐ कने मुकदेयां पाठां च लूका लिखदा ऐ कि परमात्‍में किआं यीशु सुअर्गे जो चुक्‍की लैआ । यीशु दे सुअर्ग जो चुक्‍की लेणे ते बाद किआं वसुआसे दी बड़ोतरी होई कने जगाह-जगाह वसुआसे दा विस्तार, एह सारी जानकारी लूकें “ चेलयां दे कम्म” नांये दिया कताबा च लिखयो हन । यीशु दे बारे च लूकें कुच्छ ऐसियां गल्लां बी लिखियां हन जेह्ड़ियां कि होरी सूसमाचारे च नी मिलदियां हन । जिआं कि यीशु दे जन्‍म दी खुशकबरिया दे स्‍वर्गदूता दा गाणां, चरवाहेयां दा यीशु जो खुरलिया च दिखणां, यीशु जाह्लू बारां साला दा ई था तां यरूशलम दे मंदरे चा किआं स्‍याणेयां सौगी गल्लां करा करदा, दयालू सामरी कने उजाडू पुत्र दा उदारण । पूरे सूसमाचारे च अहां दिखदे हन कि किआं लूका प्रार्थना, पवित्र आत्‍मां कने यीशु सौगी लोकां दिया सेवा च लगिया जणांसा दी हिस्‍सेदारी कने परमात्‍मां किआं लोकां देयां पापां जो माफ करदा, इन्हां सारियां गल्लां पर लूका अपणे लिखयो सूसमाचार जेह्ड़ा कि यीशु दे बारे च ऐ, जोर दित्या ऐ ।
\iot रूप रेखा
\io भूमिका 1: 1- 4
\io यूहन्ना बपतिस्मा दैणे आळा कने यीशु दा जन्म कने बचपन 1: 5 --- 2: 52
\io यूहन्ना बपतिस्मा दैणे आळे दी सेवा 3: 1- 20
\io यीशु मसीह दा बपतिस्मा कने परख 3: 21 --- 4: 13
\io गलीले च यीशु मसीह दी सेवा 4: 14 --- 9: 50
\io गलीले ते यरूशलेम तिकर यात्रा 9: 51 --- 19: 27
\io यरूशलेम च आखरी हफ्ता 19: 28 --- 23: 56
\io प्रभु यीशु मसीह दा दुआरा जिंदा होणां, कने दुस्सणां, सुअर्गे च चुकेया जाणां 24: 1- 53
\c 1
\s परिचय
\p
\v 1 हे श्रीमान थियुफिलुस जी, इसतांई कि मतेआं तिन्हां गल्लां जो जेह्ड़ियां अहां दे बिच होईयां थियां, इतिहास लिखणे इन्हां साथ दित्या ।
\v 2 जिआं कि सैह माणु पैहले ते ई इन्हां गल्लां जो अपणियां अंखी नैं दिखणे आळे कने वचनां दे दास थे, तिन्हां एह गल्लां अहां तिकर पुज्जाईयां ।
\v 3 तां मिन्जो भी एह ठीक लग्गा कि तिन्हां सारियां गल्लां दा पूरा हाल शुरू ते ठीक – ठीक जांच परख करणे दे बाद ई तिन्हां जो इक्क इक्क करी नैं तुहां तांई लिखें ।
\v 4 क्जोकि तुहां एह जाणी लैन कि सैह गल्लां जिन्हां दी तुहां सीख लियो ऐ, कितणियां अटल हन ।
\s यूहन्ना दे जन्म दी घोषणां
\p
\v 5 एह तिस बग्ते दी गल्ल ऐ जाह्लू यहूदिया प्रदेशे च हेरोदेस राजे दा राज्ज था, तां तित्थु जकरियाह नांये दा इक्क याजक था, कने तिसदी लाड़ी हारून दे वंशे दी थी जिसा दा नां इलीशिबा था ।
\v 6 जकरियाह कने इलीशिबा परमात्में सामणे बड़े धर्मी थे, कने परमात्में दे सारे हुक्मां कने विधिया पर सीधे मने नैं चलणे आळे थे
\v 7 अपर तिन्हां दी कोई भी औलाद नी थी, क्जोकि एलीशिबा बांझ थी, कने सैह दोयो जबरे थे ।
\p
\v 8 जाह्लू जकरियाह अपणी मंडलिया सौगी परमात्में सामणे याजके दा कम्म करदा था ।
\v 9 तां याजकां दिया रीतिया मताबक तिस दे नांये पर चीट्ठी निकळी कि प्रभु दे मंदरे च जाई नै धूप बाळ ।
\v 10 धूपे बाळणे दे बग्त अराधना करणे आळे माणुआं दी सारी मण्डली बाहर प्रार्थना करा दी थी ।
\v 11 तां तिसदे सामणे परमात्में दा इक्क स्वर्गदूत धूप बाळणे आळिया जगाह दे सज्जें पास्सें खूड़तेया तिस जो दुस्सया ।
\v 12 जकरियाह तिसियो दिखी नै विजकेया कने मने च डरना लग्गा ।
\v 13 अपर स्वर्गदूतें तिस नैं ग्लाया,” हे जकरियाह, डरें मत क्जोकि तेरी प्रार्थना सुणी लैईयो ऐ; कने तेरिया लाड़िया इलीशिबा ते तिज्जो तांई इक्क जागत पैदा होणां, कने तू तिसदा ना यूहन्ना रखेयां ।
\v 14 तिसदे पैदा होणे पर तां तुहां खुश होणां ऐ अपर होर माणुआं भी खुश होंगे ।
\v 15 क्जोकि सैह परमात्में सामणे म्हान होणां, कने अंगूरा दा रस कने शराब कदी नी पीगां; कने अपणियां माऊ दे पेटे च ई पवित्र आत्मां दी सामर्थी नैं भरौई जांगा;
\v 16 कने इस्त्रालियां ते मतेआं जो तिन्हां दे प्रभु परमात्में दे पास्से फेरगा ।
\v 17 कने परमात्में दे भविष्यवक्ता एलिय्याह दी आत्मां कने सामर्थी च भरौई नैं तिस दे गांह गांह चलगा कि मां बुड़ेयां दा मन बाल बच्चेयां दे पास्से फेरी दे; कने हुक्म नी मनणे आळेयां जो धर्मियां साइआं समझ दैं; तांकि प्रभु तांई इक्क खरी मानस जात त्यार होई सकें ।
\p
\v 18 तां जकरियाह सुअर्गदूते ते पूछया, “एह मैं किआं मनी लैं, क्जोकि मैं कने मेरी लाड़ी जबरे होई गैयो हन ।”
\v 19 सुअर्गदूते तिसजो जबाब दित्ता, “मेरा नां जिब्राईल ऐ, जेह्ड़ा परमात्में सामणे खड़ौई रैंह्दा ऐ; परमात्में मिन्जो तिज्जो अल्ल एह खुशखबरी सणाणे जो घल्लया ऐ ।
\v 20 दिख, जाह्लू तिकर एह गल्लां पूरीयां नी होई जान, ताह्लू तिकर तू गुंगा रैंह्गा कने ग्लाई नी सकगा, क्जोकि तैं मेरीयां गल्लां दा वसुआस नी कित्ता जेहडियां कि अपणे बग्ते पर पूरीया होणियां ।
\v 21 माणु जकरियाह जो निहालणा खड़ूतेयो थे सैह सोचणां लग्गे कि जकरियाह जो मंदरे च इतणी देर क्जो लग्गी ।
\v 22 जाह्लू सैह बाहरेयो आया, तां सैह तिन्हां जो सणकां लगाणां लग्गा, क्जोकि सैह ग्लाई नी सकदा था, तिन्हां: तां बाहर खड़ूतेयो माणु सब जाणी गै कि अंदर जरूर इसियो कुसकी दे दर्शन होयो हन ।
\v 23 जाह्लू तिसदी सेवा करणे दे दिने पूरे होई गै, तां सैह अपणे घरेयो चली गैआ ।
\p
\v 24 तिन्हां दिना ते बाद तिसदी लाड़ी इलीशिबा गर्भवती होई; अपर सैह पंज मीह्ने तिकर माणुआं ते लुक्की रैई ।
\v 25 सैह ग्लांदी थी कि, “माणुआं च मेरी बदनामी दूर करणे ताई, परमात्में इन्हां दिनां च दयादृष्टि करी नैं मिन्जो ताई इआं कित्तेया ऐ ।”
\s यीशु मसीह दे जन्म दी घोषणां
\p
\v 26 जाह्लू इलीशिबा जो छैमां मीह्ना लगैआ, तां परमात्में जिब्राईल स्वर्गदूत जो, गलीले नांये दे जिले दे नासरत शैहर च, मरियम नांये दिया इक्की कुआरिया कुड़िया अल्ल घल्लेया ।
\v 27 जिसा दी मंगणी यूसुफ नांये दे माणु नैं होईयो थी: जेह्ड़ा कि राजा दाउदे दे खानदाने दा था ।
\v 28 स्वर्गदूतें तिसा अल्ल जाई करी ग्लाया मरियम तेरी जय होयें! तिज्जो पर परमात्में दी दया होई ऐ कने सैह तिज्जो सौगी ऐ ।”
\v 29 सुअर्गदूते दी एह गल्ल सुणी करी मरियम डरी गैई, कने सोचणां लग्गी कि इसा गल्ला दा क्या मतलब ऐ ।
\v 30 सुअर्गदूते तिसा जो ग्लाया, हे मरियम, डरें मत, क्जोकि परमात्में दी कृपा तिज्जो पर होईयो ऐ ।
\v 31 दिख, तू गर्भवती होंगी, कने इक्क जागत जमणा; तू तिसदा नां यीशु रखेयां ।
\v 32 सैह म्हान होणां कने परमप्रधाने दा पुत्तर होणां; कने प्रभु परमात्में तिसियो तिसदे पूर्वज दाऊद राजे दा सिंहासण दैणां ।
\v 33 कने सैह याकूब दे घराने पर सदा राज्ज करगा; कने तिसदे राज्जे दा अन्त नी होणां ।
\v 34 तां मरियमे सुअर्गदूते नैं ग्लाया, “एह किआं हुंगा । मैं तां कुआरी ऐ ।”
\v 35 सुअर्गदूते तिसा जो जबाब दित्ता, “पवित्र आत्मां कने परमप्रधान दी छतरछाया तिज्जो पर बणी रैहणी ऐ; इसतांई सैह जेह्ड़ा तिज्जो ते पैदा होणेआळा ऐ, सैह पवित्र कने परमात्में दा पुत्तर होणां ।
\v 36 होर क्या ग्लां, तेरी रिश्तेदार इलीशिबा, जिसा जो माणु बांझ ग्लांदे थे, गर्भवती ऐ कने तिसा जो छैमां मीह्ना लगैआ ।
\v 37 क्जोकि जेह्ड़ा वचन परमात्में दे पास्से ते हुंदा ऐ सैह वेअसर नी हुंदा ।
\v 38 मरियमा ग्लाया, दिख, मैं प्रभु दी दासी ऐ, जिआं सैह चाहंदा तिआं ई होयें ।” ताह्लू सुअर्गदूत तित्थु ते चली गैआ ।
\s मरियमा दा इलीशिबा नैं मिलणां जाणां
\p
\v 39 तिन्हां दिना च मरियम झटपट त्यार होई करी प्हाड़ी लाक्के दे यहूदा प्रदेशे दे इक्की सैहरे जो गैई,।
\v 40 कने जकरियाह दे घरे च पुज्जी करी इलीशिबा जो नमस्कार किता ।
\v 41 जिआं ई इलीशिबा मरियमा दा नमस्कार सुणेयां, तिआं ई बच्चा तिसदे पेटे च उटकया, कने इलीशिबा पवित्र आत्मां नैं भरौई गैई ।
\v 42 सैह जोरे नैं ग्लाणां लग्गी, मरियम तू सारियां जणांसा च धन ऐ, कने धन ऐ तेरे पेटे दा फळ ।”
\v 43 एह अनुग्रह मिन्जो कतांह ते आया, कि मेरे प्रभु दी मां मिन्जो अल्ल आईयो ऐ,
\v 44 दिख, जिआं तेरे नमस्कारे दा शब्द मेरे कनां च पैआ ,ता तिआं ई बच्चा मेरे पेटे च खुशिया नैं उटकी पैआ ।
\v 45 धन एह तू कि जाह्लू परमात्में दी गल्लां पर वसुआस कित्ता कि जेहड़ी भी सुअर्गेदूतें तिज्जो नैं ग्लाई सैह जरूर पूरी होणी ऐ ।
\s मरियमा दा स्तुति गीत
\q
\v 46 ताह्लू मरियमा ग्लाया,” मेरी जान्न प्रभु दी तारीफ़ करदी ऐ ।
\q
\v 47 कने मेरी आत्मां मेरा उद्धार करणे आळे परमात्में च खुश ऐ,
\q
\v 48 क्जोकि परमात्में अपणिया दासिया दी दीनता पर दयादृष्टि कित्ती ऐ; इसतांई दिखा, अज्जे ते बाद सारे जुगा दे माणु मिन्जो धन ग्लांगे,
\q
\v 49 क्जोकि सर्वशक्तिमान परमात्में मिन्जो तांई बड़े- बड़े कम्म कित्तेयो । कने तिसदा नां पवित्र ऐ,
\q
\v 50 जेहड़े तिसदा डर मनदे तिन्हां पर तिसदी दया पीढ़ी ते पीढ़ी तिकर बणी रैंह्दी ऐ ।
\q
\v 51 तिन्हीं अपणां जोर दस्सेया, कने जेह्ड़ा अपणे आपेयो बडे समझदें हन, सैह तितर बितर करी दित्यो ।
\q
\v 52 तिन्हीं ताकतबरां जो सिंहासणा ते सट्टी दित्ता; कने दीनां जो ऊचां कित्ता ।
\q
\v 53 तिन्हीं भूखेयां भाणेयां जो खरियां चीज्जां नैं रज्जाया, कने अमीरां जो खाली हाथ कड्डी दित्ता ।
\q
\v 54 तिन्हीं अपणे सेवकां इस्त्राएली माणुआं जो सम्भाली लैआ, कि अपणियां तिसा दया जो याद करन ।
\q
\v 55 जेहड़ी अब्राहमें कने तिसदे वंशे पर सदा रैंह्गी, जेह्ड़ा तिन्हीं अहां दे स्याणेयां नैं ग्लाया था ।
\q
\v 56 मरियम कोई त्रै मीह्ने तिकर इलीशिबा सौगी रैई करी अपणे घरेयो हट्टी आई ।
\s यूहन्ना बपतिस्मा दैणेआळे दा जन्म
\p
\v 57 जाह्लू इलीशिबा दे प्रसूता होणे दे दिन पूरे होये, तां तिन्नै जागते जो जन्म दित्ता ।
\v 58 तिसा दे नेह्ड़ प्ड़ेस कने रिश्तेदारां एह सुणी करी बड़े खुश होये, कि प्रभुयें तिसा पर दया कित्ती ऐ ।
\v 59 कने एह होया कि जाह्लू सैह अठमें दिने जागते दा खतना करणां आये कने तिसदा नां भी तिसदे बुड़े दे नांये पर जकरियाह रखणां लग्गे ।
\v 60 अपर तिसदिया माऊ ग्लाया, “ना - ना इसदा नां यूहन्ना रखणां ।”
\v 61 तिन्हां तिस नैं ग्लाया,”तेरे खानदाने च तां कुसी दा भी नां यूहन्ना नी ऐ ।”
\v 62 भिरी तिन्हां सणक लाई करी जकरियाह ते पूछया कि तू इसदा नां क्या रखणां चाहंदा ऐ ।
\v 63 जकरियाह लिखणे जो पट्टी मंगाई करी, तिसदा ना यूहन्ना लिखी दित्ता । एह दिखी सब हैरान होई गै ।
\v 64 तां ताह्लू ई तिसदी जवान भी खुली गैई; सैह ग्लाणां लग्गी पैआ कने परमात्में दा धन्यवाद करणां लग्गा ।
\v 65 एह सब दिखी करी तिसदे अड़ेसी प्ड़ेसी ऐराण होई नैं डरणां लग्गे; कने एह गल्ल पूरे यहूदिया प्हाड़ी लाक्के च फैली गैई,
\v 66 कने सब गल्लां जो सुणने दे बाद माणु अपणे -अपणे मने च वचार करी नैं ग्लाणां लग्गे, “एह जागत कदेया हुंगा?” क्जोकि परमात्में दी सामर्थ इस सौगी थी ।
\s जकरियाह दा स्तुति गीत
\p
\v 67 तिस बच्चे दा बुड़ा जकररियाह पवित्र आत्मां नैं भरौई करी, भविष्यवाणी करणां लग्गा ।
\q
\v 68 “इस्त्राएले दे प्रभु परमात्में दी स्तुति होयें, क्जोकि तिन्हीं अपणेयां लोंका पर दृष्टि किती कने तिन्हां दा छुटकारा कित्ता ऐ ।
\q
\v 69 कने तिन्हीं अपणे सेवक दाऊदे दे वंशे ते अहां तांई इक्क सामर्थी उद्धार कर्ता पैदा होया,
\q
\v 70 जिआं तिन्हीं अपणे पवित्र भविष्यवक्तां दे मुँमें ते ग्लाया था, जेह्ड़े कि पराणे जमाने ते ई होंदे आयेयो हन,
\q
\v 71 मतलब अहां दे दुशमणा ते कने अहां दे सब बैरियां दे हत्थे नैं अहां दा उद्धार कराया ऐ ।
\q
\v 72 कि अहां दे स्याणेयां पर दया करी नैं अपणे पवित्र वादे जो याद करा ।
\q
\v 73 कने सैह कसम जेह्ड़ी तिन्हीं अहां दे पिता अब्राहमें नैं खादियो थी ।
\q
\v 74 कि सैह अहां जो एह दिंगा, कि अहां अपणे दुशमणां दे हत्थे ते छूटी करी,
\q
\v 75 तिसदे सामणे पवित्र कने धर्मी होई करी, जिन्दगी भर निडर होई नैं तिसदी सेवा करदे रैह्न ।
\q
\v 76 हे बच्चे, तू परमप्रधान परमात्में दा भविष्यद्व्कता बणना, क्जोकि तू परमात्में दा रास्ता त्यार करणे तांई तिसदे गांह गांह चलगा,
\q
\v 77 क्जोकि तिसदे लोका जो उद्धार पाणे दा ज्ञान दै, जेहडा कि तिसदे पापां दी माफी ते हासल हुंदा ऐ ।
\q
\v 78 एह अहां दे परमात्में दी तिस बड़ी दया ते हुंगा; जिस दिया बजाह ते ऊपरे ते अहां पर तड़के दा परगड़ा चमकणां,
\q
\v 79 कि नैहरे कने मौता दी छाऊआं च बैठणे आळेयां जो लौ दैं, कने अहां दे पैरां जो कल्याणे दे रस्ते च सीधे चलां ।”
\q
\v 80 कने सैह जागत बढ़ुदां गैआ कने आत्मां च बलवंत हुंदा गैआ, कने इस्राएले च प्रगट होणे दे दिन ते लैई करी सैह ताह्लू तिकर सुनसाण जगाह च रैह्आ,
\c 2
\s यीशु मसीह दा जन्म
\r ( मत्ती 1 : 18-25 )
\p
\v 1 तिन्हां दिना च राजें औगुस्तुस कैसरे अपणे देशे च लोकां दी गिणती करणे दा हुक्म दित्ता ।
\v 2 एह पैहली लोकां दी गिणती तिस बग्त होई, जाह्लू किवरिनियुस सीरिया देशे दा राज्जपाल था ।
\v 3 तां सारे माणु अपणां - अपणां नां लखाणे तांई अपणे - अपणे सैहरे जो गै ।
\v 4 यूसुफ भी गलील प्रदेश दे नासरत सैहरे ते यहूदिया प्रदेशे च दाऊदे दे सैहरे बेतलहमें जो गैआ, क्जोकि सैह राजा दाऊद दे परवारे दा कने खानदाने दा सैहर था
\v 5 कि अपणियां मगेंतर मरियमा सौगी जेह्ड़ी गर्भवती थी, नां लखाणां लैई गैआ ।
\v 6 तिसा दे औत्थू रैंह्दे रैंह्दे तिसा दे प्रसूता होणे दे दिन पूरे होई गै,
\v 7 कने मरियमा अपणे जेह्ठे पुत्तरे जो जम्मेया कने तिस जो फालड़ूये च लपेटी करी गाई दी खुरलिया च सुआई दित्ता; क्जोकि तिन्हां तांई सराई च रैहणे जो जगाह नी मिलियो थी ।
\s सुअर्गदूतां दे दुआरा चरवाहेयां जो संदेश
\p
\v 8 कने तिस लाक्के च मते चरवाहे थे, जेह्ड़े राती जो दरबड़े च रैई नैं अपणे धणे दा पेहरा करा करदे थे ।
\v 9 चानक परमात्में दा इक्क दूत तिन्हां दे सामणे आई खड़ूता कने प्रभु दा तेज तिन्हां दे चौंनी पास्सें चमकेया, कने सैह बडे भरी डरी गै ।
\v 10 ताह्लू सुअर्गदूते तिन्हां नैं ग्लाया,” मत डरा; क्जोकि दिखा, मैं तुहां जो बड़ी खुशिया दी खबर सणांदा जेह्ड़ी कि सारेयां लोकां तांई होणी ऐ ।
\v 11 कि अज्ज दाऊद राजे दे सैहर बैतलहम च तुहां तांई इक्क उदारकर्ता पैदा होया ऐ, कने ऐही मसीह प्रभु ऐ ।
\v 12 तुहां तांई तिसदी एह पणछैण ऐ कि तुहां जो इक्क बच्चा जेह्ड़ा फालड़ूये नैं लपेटया कने खुरलिया च सुतेया दुस्सगा ।''
\v 13 तां दिखदे दिखदे ई तिस सुअर्गदूते सौगी स्वर्गदूतां दा झुडं परमात्में दी स्तुति करदे होये कने एह ग्लांदे दुस्से,
\q
\v 14 सुअर्गे च परमात्में दी महिमा होयें कने धरतिया च तिन्हां माणुआं जो शान्ति मिले जिन्हां ते सैह खुश ऐ ।”
\p
\v 15 जाह्लू स्वर्गदूत तिन्हां दे बक्खे ते सुअर्गे जो चली गै, तां चरवाहे अप्पु च ग्लांणां लग्गे, “ओआ, अहां बैतलहमें जो चलदे कने जेह्ड़ी गल्ल परमात्में अहां जो दस्सियो, तिसा जो जाई करी दिखदे ।"
\v 16 कने तिन्हां ताह्लू जाई नैं मरियमा कने यूसुफे जो, कने खुरलिया च सैह बच्चा दिख्या ।
\v 17 तिन्हां दिखी नैं सुअर्गदूतां दी सैह गल्ल जेह्ड़ी इस जागते दे वारे च तिन्हां नैं ग्लाईयो थी, तिन्हां जो दस्सी दित्ती,
\v 18 चरवाहेयां दी गल्लां सुणी करी सारे माणुआं जो हैरानी होई ।
\v 19 अपर मरियम तिन्हां सारियां गल्लां जो अपणे मने च रखी नैं सोचदी रैई ।
\v 20 चरवाहेयां जिआं तिन्हां नैं ग्लाया था, तिआं ई सब सुणी करी कने दिखी करी परमात्में दी महिमा कने स्तुति करदे - करदे हट्टी गै ।
\s यीशु मसीह दा नामकरण
\p
\v 21 यीशुये दे जन्मे दे अठ दिन पूरे होये तां तिसदे खतणे दा बग्त आया, तां तिसदा नां यीशु रखेया जेह्ड़ा सुअर्गदूतें मरियमा दे पेटे च ओणे ते पैहले ग्लाई दित्या था ।
\s मंदरे च यीशु मसीह दा अर्पण
\p
\v 22 जाह्लू मूसा दी व्यवस्था दे मताबक तिसदे शुद्ध होणे दे दिने पूरे होये, तां सैह तिसियो यरूशलेम सैहरे दे मंदरे च परमात्में सामणे लैई गै ।
\v 23 जिआं कि परमात्में दी व्यवस्था च लिख्या ऐ, हर जेह्ठा पुत्तर प्रभु तांई पवित्र ठेहरगा ।”
\v 24 कने परमात्में दी व्यवस्था दे वचना मताबक घुग्गियां दा इक्क जोड़ा, या कबूतरे दे दो बच्चे" लैई करी बलिदान करें ।
\s शमौने दा गीत
\p
\v 25 यरूशलेमे च शिमोन नांये दा इक्क माणु था, कने सैह माणु धर्मी कने भक्त था; कने सैह पवित्र आत्मां नैं भरौया था कने इस्त्राएले दे माणुआं जो शांति दैणे आळे दा इंतजार करा दा था, ।
\v 26 कने पवित्र आत्मां तिसियो दस्सेया था कि, जाह्लू तिकर सैह परमात्में दे मसीह जो दिखी नी लैंगा ताह्लू तिकर तिसदी मौत नी होणी ऐ ।
\v 27 सैह आत्मां दी प्रेरणां ते मंदरे च आया; कने जाह्लू माँ - बुड़े यीशु जो मंदरे च अंदरेयो लैई करी आये, कि व्यवस्था दे मताबक बलि - भेंट चढ़ांन ।
\v 28 तां तिन्हीं तिस जो अपणिया गोदी च लैआ कने परमात्में दा धन्यवाद करी नै ग्लाणां लग्गा कि,
\q
\v 29 “हे मालक, हुण तू अपणे दासे जो अपणे वचने मताबक शांतिया नैं विदा कर,
\q
\v 30 क्जोकि हुण मैं अपणियां अंखी नैं तेरे उद्धारे जो दिखी लेया,
\q
\v 31 जिसियो तैं सब देसां दे लोका तांई घल्लया ।
\q
\v 32 कि सैह होरनी जाति दे लोकां जो लौ दैणे तांई जोती, कने तेरे खास माणु इस्त्राएले दी महिमा होयें ।
\p
\v 33 यीशु दे बारे च गल्लां सुणी नैं यूसुफ कने मरियम बड़े हैरान होई गै ।
\v 34 ताह्लू शिमौने तिन्हां जो आशीर्वाद दैई नै, तिसदिया माऊ मरियमा नैं ग्लाया, “दिख, एह बच्चा कईआं इस्त्राएलियां तांई खात्मे दा कने उन्नति दा चिन्ह होणां, जिसदे बिरोध च गल्लां कित्ती जांगियां ।
\v 35 इसते कैईआं माणु दे मने दियां गल्लां दा पता लगणां । इक्क तलवार तेरिया जान्नी जो भी चिरदी निकळी जाणी ।”
\s हन्नाह दी यीशु मसीह दे बारे च गवाही
\p
\v 36 अशेर दे गोत्रे ते फनूएल नांये दे इक्की माणुये दी कुड़ी जिसादा नां हन्नाह था, भविष्यवक्ता थी । सैह जबरी होई गियो थी, तिन्नै सत साल तिकर ई सुहाग कित्या था ।
\v 37 सैह चौरासी साल ते विधवा थी, अपर मंदरे जो नी छडदी थी । अपर व्रत कने प्रार्थना करी नै रात -दिन अराधना करदी थी ।
\v 38 कने हन्नाह तिस बग्त औत्थू आई नै प्रभु दा धन्यवाद करणां लग्गी, कने तिन्हां सारेयां नैं यीशु दे बारे च ग्लाणां लग्गी जेह्ड़े कि यरूशलेम दे छुटकारे दा इंतजार करा करदे थे ।
\s नासरते जो वापस ओणां
\p
\v 39 जाह्लू सैह परमात्में दी व्यवस्था मताबक सब कुछ पूरा करी चुके तां गलील च अपणे सैहरे नासरत जो हट्टी गै ।
\v 40 कने जागत बढूदां कने ताकतवर हुंदा कने ज्ञानवान होणां लग्गा; कने परमात्में दा अनुग्रह तिस पर था ।
\s जागत यीशु मसीह मंदरे च
\p
\v 41 यीशु दे माँ - बुड़ा हर साल फसह दे तौआर मनाणे तांई यरूशलेम जांदे थे ।
\v 42 जाह्लू यीशु बारह सालां दा होया, तां सैह रीतिया मताबक तौआरे मनाणा यरूशलेम जो गै ।
\v 43 जाह्लू तौआर मुक्की गैआ तां अपणे घरेयो हट्टणां लग्गे, अपर जागत यीशु यरूशलेम ई रैई गैआ; कने इसा गल्ला दा तिसदे मांऊ - बुड़े जो भी नी पता था ।
\v 44 सैह एह समझदे रैह् कि यीशु, सौगी चलेयो माणुआं सौगी हुंगा, इक्क दिने दा सफर कट्टी दित्ता, जाह्लू तिन्हां जो पता लग्गा कि यीशु सौगी नीयें तां तिसियो अपणे रिश्तेदारां च कने जाण पहचाण आळे माणुआं च तोपणां लग्गे ।
\v 45 अपर जाह्लू यीशु नी मिलेया, तां तोपदे - तोपदे यरूशलेम जो भिरी वापस हट्टी गै ।
\v 46 तोपदे तोपदे त्रीं दिना बाद तिन्हां जो सैह मंदरे च गुरुआं बिच बैठेया कने तिन्हां सौगी सुआल जबाब करदा दिख्या ।
\v 47 जितणे माणु तिसदियां गल्लां सुणां दे थे, सैह सब तिसदी समझा ते कने सुआला जबाबां ते हैरान परेशान थे ।
\v 48 ताह्लू सैह तिस जो दिखी नै हैरान होये कने तिसदी माँ ग्लाणां लग्गी, ''हे पुत्तर तैं अहां सौगी इआं क्जो कित्ता, “दिख मैं कने तेरे पिता तिज्जो तोपदे -तोपदे परेशान होई गैयो थे ।”
\v 49 तिन्हीं तिन्हां नैं ग्लाया, तुहां मिन्जो क्जो तोपा दे थे, क्या तुहां जो पता नीये कि मिन्जो अपणे पिता दे घरे च होणां जरूरी ऐ ।''
\v 50 अपर जेह्ड़ी गल्ल यीशुयें तिन्हां नैं ग्लाई, सैह तिन्हां दिया समझा च नी आई ।
\v 51 ताह्लू सैह तिन्हां सौगी चली गैआ, कने नासरते च पुज्जे, कने यीशु अपणे माता पिता दा आज्ञाकारी बणी नैं रैह्आ; अपर तिसदिया माऊ एह सारियां गल्लां अपणे मने च रखियां ।
\v 52 कने यीशु जुआन हुंदा गैआ कने ज्ञाने, डील - डौल च कने परमात्में कने माणु दी कृपा सौगी गांह बधदा गैआ ।
\c 3
\s यूहन्ना बपतिस्मा दैणेआळे दा संदेश
\r ( मत्ती 3 : 1-12; मरकुस 1 : 1-8; यूहन्ना 1 : 19-28 )
\p
\v 1 एह घटना राजा तिबिरियुस कैसर दे राज्जे दे पन्दरां सालां च जाह्लू पुन्तियुस पिलातुस नांये दा इक्क माणु यहूदिया दा हाकम था, कने राजा हेरोदेस गलीले पर राज्ज करदा था कने तिसदा भाऊ फिलिप्पुस इतूरिया कने त्रखोनितिस जिल्ले पर राज्ज करदा था, कने अबिलेने जिल्ले च लिसानियास राज्ज करदा था ।
\v 2 कने तिस बग्त हना कने कैफा महायाजक थे, तिस बग्त परमात्में दा वचन सुणसान जगाह च जकरियाह दे पुत्तर यूहन्ने अल्ल पुज्जा,
\v 3 सैह यरदन दरैयाए दे अक्खे बक्खे दे सारे प्रदेशां च जाई करी प्रचार करणां लग्गा, क्जोकि अपणे अपणे पापां दी माफी तांई मन फिराव दे बपतिस्मे दा प्रचार करणां लग्गा ।
\v 4 जिआं यशायाह भविष्यवक्ता दे ग्लायो वचना दी कताबा च लिख्या ऐ, कि
\q “ सुनसाण जगाह च कोई हक्कां पांदे सुम्मा दा था कि, “प्रभु दा रस्ता त्यार करा, तिसदियां सड़का सीधी करा ।
\q
\v 5 हर इक्क घाटी भरी दित्ती जाणी, कने सारे प्हाड़ कने टिले प्लेन होई जाणे; कने जेह्ड़े टेडे हन सीधे, कने जेह्ड़े उबड़ खाबड़ हन सैह बराबर कित्ते जाणे।
\q
\v 6 कने हर प्राणी परमात्में दे उद्धारे दा दर्शन करणां ।
\p
\v 7 जेह्ड़ी भीड़ा दी भीड़ यूहन्ने अल्ल बपतिस्मा लैणे जो नकळी नैं ओंदी थी, तिन्हां नैं सैह ग्लांदा था, ”हे सर्पे दे बच्चेयो, तुहां जो कुणी दस्सी दित्ता कि आणे आळे गुस्से ते नठा ।
\v 8 अपणे मनां जो पापां ते फेरी करी दे सबूत दैआ, कि सच मुच्च तुहां मन फेरी लै हन कने एह सोचणां छडी दैआ "कि अहां तां पिता अब्राहम दे वंशे हन; तां अहां बची जाणां ।" क्जोकि मैं तुहां नैं ग्लांदा ऐ कि परमात्मां इन्हां पत्थरां ते भी अब्राहमें तांई औलाद पैदा करी सकदा ऐ ।
\v 9 हुण गल्ल इआं कि कुआड़ी रुखे दिया जड़ा पर रखी दित्तियो ऐ, इसतांई जेह्ड़ा खरा फळ नी दिंगा, कने सैह बड्डी करी अग्गी च फूकेया जांणां ऐ ।
\v 10 ताह्लू लोकां तिसते पूछया, “तां अहां क्या करन ।
\v 11 यूहन्ने तिन्हां जो जबाब दित्ता, “जिसा अल्ल दो कुरते हन, सैह तिस सौगी जिस अल्ल नी हन बंडी ले कने जिस अल्ल खाणेयो ऐ, सैह भी इआं ईं करें ।
\v 12 चुंगी लैणे आळे भी बपतिस्मा लैणां आये, कने तिसते पूछणां लग्गे, ''हे गुरू, अहां क्या करन?”
\v 13 तिन्हीं तिन्हां नैं ग्लाया, “जेह्ड़ा तुहां जो लैणे तांई दस्सेया तितणां ई लैआ करा, अपर धोखा धड़ी नैं तिस ते ज्यादा मत लैंदे ।
\v 14 भिरी सपाईयां भी तिसते पूछणां लग्गे, “अहां क्या करन?” तिन्हीं तिन्हां नैं ग्लाया, “कुसी ते रिश्वत मत लैंदे कने ना ई कुसी पर झूठा मकदमा चलांदे, कने जितणी तणखा तुहां जो मिलदी ऐ तिस च ई गुजारा करणां ।”
\p
\v 15 जाह्लू लोक यीशु दिया निहालपा च बैठेयो थे, कने सारे अपणे -अपणे मने च यूहन्ने दे बारे च वचार करा दे थे कि क्या ऐही मसीह तां नी ऐ ।
\v 16 तां यूहन्ने तिन्हां सबना जो ग्लाया, मैं तां तुहां जो पाणियें ते बपतिस्मा दिंदा ऐ, अपर सैह ओणे आळा ऐ जेह्ड़ा मिन्जो ते ताकतवर ऐ; मैं तां इस जोग्गा भी नी कि तिसदे जूतेयां दे तस्मेयां दी गठ्ठी भी खोली सकें; सैह तां तुहां जो पवित्र आत्मां कने अग्गी नैं बपतिस्मा दिंगा ।
\v 17 तिसदा सूप तिसदे हत्थे च ऐ; कने सैह अपणे खेतां जो अच्छी तरांह नैं साफ करगा; कने कणका कणका जो अपणे पेड़ूये च इकट्ठा करगा; अपर भू जो तिसा अग्गी च जेह्ड़ी बुझदी नी फूकी दिंगा ।
\p
\v 18 इन्हीं साह्भें यूहन्ने खरियां गल्लां सणांई करी लोकां जो सुसमाचार सणांदा रैह्आ ।
\v 19 अपर जाह्लू यूहन्ने गलील देश दे राजा हेरोदेसे जो अपणे भाऊ फिलिप्पुसे दी लाड़ी हेरोदियासा जो अपणी बनाणे दे बारे च कने तिन्हां सारे कुकर्मदे कम्मां दे बारे च जेह्ड़े तिन्हीं कित्तेयो थे दस्सी दित्ता ।
\v 20 हेरोदेस यूहन्ने जो कैदी बणांई करी इक्क होर जुल्म करी दित्ता ।
\s यूहन्ने दा बपतिस्मा
\r ( मत्ती 3 : 13-17; मरकुस 1 : 1-8; यूहन्ना 1 : 19-28 )
\p
\v 21 सारे लोकां दे बपतिस्मा लैणे ते बाद यीशु भी जाह्लू बपतिस्मा लैई करी प्रार्थना करणां लग्गा, तां अम्बर खुली गैआ ।
\v 22 कने पवित्र आत्मां कबूतरे दे रूप्पे च तिस पर उतरेया, कने एह आकाशवाणी होई : “तू मेरा प्यारा पुत्तर ऐ, मैं तिज्जो ते खुश ऐ ।
\s यीशु मसीह दा खानदान
\r ( मत्ती 1 : 1-17 )
\p
\v 23 जाह्लू यीशु परमात्में दे वचाना दी सेवा करणां लग्गा, तां सैह कोई तीयां सालां दा था [ जिआं कि माणु यीशु जो यूसुफे दा पुत्तर समझदे थे, तां तिसदी वंशावली इआं ऐ कि, यीशु यूसुफ दा पुत्तर था कने सैह एलिये दा,
\v 24 कने सैह मत्ताते दा, कने सैह लेविये दा कने सैह मलकी दा,कने सैह यन्ना दा, कने सैह यूसुफे दा ।
\v 25 कने सैह मत्तित्याह दा, कने सैह आमोसे दा, कने सैह नहूमे दा, कने सैह असल्याह दा, कने सैह नोगह दा ।
\v 26 कने सैह माते दा ,कने सैह मत्तित्याह दा, कने सैह शिमी दा, कने सैह योसेखे दा, कने सैह योदाह दा,
\v 27 कने सैह यूहन्ने दा, कने सैह रेसे दा, कने सैह जरूब्बबिले दा, कने सैह शालतियेले दा, कने सैह नेरी दा,
\v 28 कने सैह मलकी दा ,कने सैह अद्दी दा ,कने सैह कोसामे दा, कने सैह इलमोदामे दा, कने सैह एरे दा,
\v 29 कने सैह येशू दा, कने सैह इलाजारे दा, कने सैह योरीमे दा, कने सैह मत्ताते दा, कने सैह लेविये दा,
\v 30 कने सैह शमौने दा, कने सैह यहूदाह दा, कने सैह यूसुफे दा, कने सैह योनाने दा, कने सैह इलयाकीमे दा,
\v 31 कने सैह मलेआह दा ,कने सैह मिन्नास दा ,कने सैह मत्तता दा , कने सैह नातान दा ,कने
\v 32 कने सैह यिशै दा, कने सैह ओबेदे दा ,कने सैह बोअजे दा, कने सैह सलमोने दा, कने सैह नहशोने दा,
\v 33 कने सैह अम्मीनादाबे दा, कने सैह अरनी दा, कने सैह हिस्त्रोने दा, कने सैह फिरिसिये दा, कने सैह यहूदाह दा,
\v 34 कने सैह याकूबे दा, कने सैह इसहाके दा, कने सैह अब्राहमे दा, कने सैह तिरहे दा, कने सैह नाहोरे दा,
\v 35 कने सैह सरूगे दा, कने सैह रऊ दा, कने सैह फिलिगे दा, कने सैह एबिरे दा, कने सैह शिलहे दा,
\v 36 कने सैह अरफक्षदे दा, कने सैह शेमे दा, कने सैह नूहे दा, कने सैह लिमिके दा,
\v 37 कने सैह मथूशिलह दा, कने सैह हनोके दा, कने सैह यिरिदे दा, कने सैह महललेले दा, कने सैह केनाने दा,
\v 38 कने सैह इनोशे दा, कने सैह शेते दा, कने सैह आदमे दा, कने सैह परमात्में दा ।
\c 4
\s यीशु मसीह दी परख
\r ( मत्ती 4 : 1-11; मरकुस 1 : 12,13 )
\p
\v 1 यीशु बपतिस्मा लैणे दे बाद पवित्र आत्मां नैं भरौई करी, यरदन दरैयाए ते वापस चलिया; कने चाली दिनां तिकर आत्मां दे चलाणे ते सैह सुनसाण जगाह च फिरदा रैह्आ ।
\v 2 कने सैतान तिसदी परीक्षा करदा रैह्आ । तिन्हां दिनां च तिन्हीं कुछ नी खादा, कने जाह्लू सैह दिन पूरे होये, ताह्लू तिस जो भूख लग्गी ।
\v 3 भिरी सैताने तिस नैं ग्लाया, “जे तू परमात्में दा पुत्तर ऐ, तां इस पत्थरे नैं ग्ला, कि रोटी बणी जा ।”
\v 4 यीशुयें तिस जो जबाब दित्ता, “लिख्या ऐ कि, “माणु सिर्फ रोटिया नैं ई जिंदा नी रैंह्गा ।
\v 5 भिरी सैतान यीशु जो बड़ी उचिया जगाह च लैई गैआ, कने संसारे दे नजारे जो दस्सी करी ग्लाणां लग्गा,
\v 6 “मैं इस संसारे दा हक्क कने अधिकार तिज्जो दिंदा, क्जोकि एह सब मिन्जो दित्या ऐ, कने मैं जिसियो चां तिसियो दैई सकदा ऐ ।
\v 7 जे तू मिन्जो मन्ने कने पूजें, तां एह सब कुच्छ तेरा होई जाणां ।
\v 8 यीशुयें तिस जो जबाब दित्ता, “पवित्रशास्त्रे च लिख्या ऐ :तू प्रभु परमात्में दी पूजा कर; कने सिर्फ तिसियो ई मन्ना कर ।”
\v 9 ताह्लू सैतान तिसियो यरूशलेम जो लैई गैआ कने मंदरे दिया चुंडिया पर अणी करी ग्लाणां लग्गा, “जे तू परमात्में दा पुत्तर ऐ, तां ऐत्थू ते छाल दैई दै ।
\v 10 क्जोकि पवित्रशास्त्रे च लिख्या ऐ, “सैह तेरे बारे च अपणे सुअर्गर्दूतां जो हुक्म दिंगा, कि सैह तेरी हिफाजत करन ।
\v 11 तिन्हां तिज्जो हत्थां पर चुकी लैणां, कने तेरे पैरां च पत्थर नैं ठोकर भी ना लग्गे ।”
\v 12 यीशुयें तिसियो जबाब दित्ता, “पवित्रशास्त्रे च एह भी लिख्या ऐ, 'तू प्रभु अपणे परमात्में जो मत परखदा ।”
\v 13 जाह्लू सैतान यीशु दी परख लैई बैठा, नौये मोके दिया निहालपा च कुच्छ बग्त तांई तिसजो छड्डी करी चली गैआ ।”
\s यीशु मसीह दा सेवा दे कम्मां दी शुरूआत
\r ( मत्ती 4 : 12-17; मरकुस 1 : 14,15 )
\p
\v 14 भिरी यीशु आत्मां दी सामर्थी नैं भरौई करी गलीले जो वापस आया, कने तिसदी चर्चा अक्खे बक्खे दे सारे देशे च फैली गैई ।
\v 15 सैह तिन्हां दे आराधनालयां च शिक्षा दिंदा रैह्आ, कने सब तिसदी खराई करदे थे 1
\s नासरत सैहरे च यीशु मसीह दा अपमान
\r ( मत्ती 13 : 53-58; मरकुस 6 : 1-6 )
\p
\v 16 यीशु नासरत ग्रां च आया, जित्थू सैह पाळेया था; कने अपणी रीति रुआंजा मताबक सब्त के दिन आराधनालय च गैआ कने पवित्रशास्त्रे जो पढ़ने तांई खड़ौता ।
\v 17 यशायाह भविष्यवक्ता दी कताब तिसियो पढ़ने तांई दित्ती, कने तिन्हीं कताब खोली करी कने एह पढ़ी करी सणाया कि
\q
\v 18 प्रभु परमात्में दी आत्मां मिन्जो पर ऐ, तिन्हीं मिन्जो पर अभिषेक कित्या कि मैं गरीबां जो सुसमाचार सनाणां,कने तिन्हीं मिन्जो इसतांई घल्लया कि कैदी जो छुटकारे दा कने अन्ने जो तिन्हां दी अंखी खोलने दा सुसमाचार प्रचार करें कने माणुआं दे सतायां जो छड्डां ।”
\q
\v 19 कने प्रभु परमात्में दी कृपा कने दया दा प्रचार करें ।”
\p
\v 20 तां इतणां पढ़ने दे बाद यीशुयें कताब बंद करी कने सेवकां दे हत्थे च दैई दित्ती कने बैठी गैआ; कने आराधनालय दे सारे लोकां दी नजर तिस पर लगियो थी ।
\v 21 ताह्लू यीशु तिन्हां नैं ग्लाणां लग्गा, “अज्ज तुहां दे सुणने ते ई पवित्रशास्त्रे दा एह वचन पूरा होया ।
\v 22 सब माणु तिस जो सराहा करदे थे कने तिसदे मुँमे ते निकळदे वचना जो सुणी करी हैरान होये; कने ग्लाणां लग्गे, क्या एह यूसुफ का पुत्तर नी ऐ?”
\v 23 यीशुयें तिन्हां नैं ग्लाया, “ मिन्जो पता तुहां मिज्नो पर एह टोंट जरुर कसणां कि 'हे वैधा' पैहलें अपणे आप्पे जो ठीक तां करी लै! अहां सुणेयां कि जेह्ड़ा कुच्छ कफरनहूम सैहरे च कमाया ऐ; सैह ऐत्थू अपणे देशे च भी कम्मा ।”
\v 24 कने तिन्हीं ग्लाया, “मैं तुम नैं सच ग्लांदा ऐ कोई भविष्यवक्ता अपणे लाक्के च कदी भी इज्जत नी पांदा ।
\v 25 कने मैं तुहां नैं सच ग्लांदा ऐ कि एलिय्याह दे दिनां च जाह्लू साढ़े तीनां सालां तिकर अम्बर बंद रैह्आ, ऐत्थू तिकर कि सारे देशे च बड़ा अकाल पैआ , तां इस्त्राएले च मतिआं विधवा थियां ।
\v 26 अपर एलियाह सैदा सैहरे दे सारफत ग्रांये दी गैर यहूदी विधवा जो छड्डी नैं होर कुसी अल्ल नी घल्लया ।
\v 27 कने एलिशा भविष्यवक्ता दे बग्त इस्त्राएले च मते भरी कोढ़ी थे, अपर परमात्में सीरिया देशे दे गैर यहूदी नामान कोढ़ी जो छड्डी करी होर कोई खरा नी कित्ता ।”
\v 28 एह गल्लां सुणदे ई जितणे भी आराधनालय च थे, सब गुस्से होई गै ।
\v 29 कने उठी करी यीशु जो अपणे पाहड़ी सैहरे ते बाहर कड्डी करी, तिसदे कनारे पर लैई गै तांकि तित्थू ते तिसियो थलै रड़काई दैन ।
\v 30 अपर सैह तिन्हां दे बीचे ते निकळी करी चली गैआ ।
\s बुरिया आत्मां दे सताये जो थी करणां
\r ( मरकुस 1 : 21-28 )
\p
\v 31 भिरी सैह गलीले दे कफरनहूम सैहरे जो गैआ; कने सब्त दे दिन लोकां जो शिक्षा दे दा था ।
\v 32 सैह तिसदिया शिक्षा ते हैरान होई गै क्जोकि तिसदा वचन अधिकारे सौगी हुंदा था ।
\v 33 आराधनालय च इक्क माणु था ,जिस च दुष्टआत्मां थियां । सैह जोरे नैं डडी करी ग्लाणां लग्गा,
\v 34 हे यीशु नासरी, तू अहां ते क्या चाहंदा, क्या तू अहां जो नाश करणां आया ऐ, मैं तिज्जो जानदा ऐ तू कुण ऐ, तू परमात्में दा पुत्तर ऐ ।”
\v 35 यीशुयें तिस जो झिड़की नैं ग्लाया, “चुप रैह्, कने इस माणु ते निकळी जा ।” तां तिस माणु जो दुष्टआत्मां सबना माणुये दे सामणे मरोड़ी करी थलै सट्टी दित्ता कने कोई नकसान कित्तेयो बगैर तिस ते निकळी गैई ।
\v 36 एह दिखी करी सबना जो हैरानी होई, कने सैह अप्पु च गल्लां करणां लग्गे, कि “एह कितणे ताकतवर कने सामर्थी वचन हन, क्जोकि सैह अधिकारे नैं कने सामर्थी सौगी दुष्टआत्मां जो हुक्म दिंदा ऐ, कने सैह निकळी जांदियां हन ।”
\v 37 इस तरांह यीशु दी चर्चा चौंनी पास्सें होणां लग्गी ।
\s पतरसे दिया ससु जो कने होरनी लोकां जो ठीक करणां
\r ( मत्ती 8 : 14-17; मरकुस 1 : 29-34 )
\p
\v 38 यीशु आराधनालय ते निकळी करी शमोने दे घरे जो गैआ । तिस बग्त शमोने दी ससु जो बुखार चढ़ेया था, तां तिन्हां तिसा तांई तिस नैं विणती कित्ती ।
\v 39 तिन्हीं तिसा बक्खें खड़ौई करी बुखारे जो फटकार लगाई कने बुखार उत्तरी गैआ, कने सैह झटफट उठी नैं तिसदी सेवा करणां लग्गी ।
\p
\v 40 संजा दे बग्त, जिस कुसी दे घरे च कोई भी बमारियां दे बमार माणु थे, सैह सबना जो तिस अल्ल लैई आये, कने तिन्हीं इक्की इक्की माणु पर हत्थ रखी करी तिन्हां जो खरा कित्ता ।
\v 41 कने दुष्टआत्मां भी डडदियां कने एह ग्लांदियां कि, “तू परमात्में दा पुत्तर ऐ, “मते माणुआं ते निकळी गैईयां । अपर यीशु तिन्हां जो झिड़कदा था कने ग्लाणां नी दिंदा था, क्जोकि सैह जाणदियां थियां कि सैह मसीह ऐ ।
\s आराधनालायां च प्रचार करणां
\r ( मरकुस 1 : 35-39 )
\p
\v 42 जाह्लू भ्याग होई तां यीशु तित्थु ते निकळी करी सुनसाण जगाह जो गैआ, भिरी भी माणुआं दी भीड़ तिसजो तोपदी होई तिसदे पचांह् चली आई, कने तिस जो एह ग्लाई करी रोकणा लग्गी. कि अहां जो छड्डी करी मत जा ।
\v 43 अपर यीशुयें तिन्हां नैं ग्लाया, “मिन्जो दूयेयां सैहरां च भी परमात्में दे राज्जे दा सुसमाचार सनाणां जरूरी ऐ, क्जोकि मिन्जो इस कम्मे तांई परमात्में ई घल्लया ऐ ।”
\v 44 कने सैह ग्लीले दे अराधनालयां च प्रचार करदा रैह्आ ।
\c 5
\s सबते पैहलें चेलयां जो चुणना
\r ( मत्ती 4 : 18-22; मरकुस 1 : 16-20 )
\p
\v 1 यीशु जाह्लू गलील देशे दे गनेसरत नांये दिया झीला दे कंडे खड़ूतेया था तां माणुआं दी बड़ी भारी भीड़ तिसदे चौंनी पास्सें खड़ौई करी परमात्में दा वचन सुणना लगियो थी तां क्या होया कि,
\v 2 यीशुये दी नजर तिसा झीला दे कंडे खड़ूतियां दूँ किस्तियां पर पैई, तिन्हां ते मुछवारे लौई करी अपणे जाळेयां धोआ करदे थे ।
\v 3 तां यीशु इक्की किस्तिया पर चढ़ी गैआ, जेह्ड़ी कि शमौन नांये दे इक्की माणुये दी थी, कने तिस नैं ग्लाणां लग्गा, किस्तिया कंडे ते थोड़ी देयी गांह लैई चल ।” तां सैह तिसा किस्तिया च बैई करी तिन्हां माणुआं जो वचन सनाणां लग्गा ।
\v 4 जाह्लू सैह वचन सणाई बैठा तां शमौने नैं ग्लाया, किस्तिया डुग्गिया जगाह च लैई चल, कने मच्छियां पकड़णे तांई अपणे जाळे पाणिते च सट्ट ।
\v 5 तां शमौने तिसियो जबाब दित्ता, “हे मालक, अहां तां पूरी रात मेहनत करदे रैह अपर कख भी पले नी पैआ ; अपर चलो जे तुहां ग्लादे हन तां अहां भिरी जाळ सट्टदे हन ।”
\v 6 जाह्लू शमौने जाळ सट्टेया तां मती भरी मच्छियां तिसदे जाळे च फंसी गैईयां, कने तिसदा जाळ छकूई चला ।
\v 7 तां एह दिखी करी तिन्हां अपणे संगी साथियां जो जेह्ड़े दूईया किस्तिया च थे, सणक लाई करी सदणा लग्गा कि आई करी अहां दी मदद करा, कने तिन्हां आई करी दूनी किस्तियां इतणी भरी लैईयां कि डूबणां लगियां ।
\v 8 एह दिखी करी शमौन पतरस यीशु दे पैरां पर पैई करी ग्लाणां लग्गा, “ हे प्रभु मेरे बक्खे ते चली जा क्जोकि मैं पापी माणु ऐ ।”
\v 9 क्जोकि इतणी भरी मच्छियां पकडेणे ते तिसियो कने तिसदे साथियां जो बड़ी हैरानी होई ।
\v 10 कने जबदिये दे पुत्तर याकूब कने यूहन्ने जो भी जेह्ड़े तिस सौगी थे एह दिखी करी हैराणगी होई । ताह्लू यीशु शमौने नैं ग्लाणां लग्गा, “डर मत हुण जिआं तू मच्छियां पकड़दा था अज्जे दे बाद तैं माणु परमात्में दे पास्सें फेरने तांई पकड़णे हन ।”
\v 11 कने सैह किस्तियां जो कड़े पर लैई आये कने सब किच्छ छड्डी करी यीशु दे पचांह् चली पै ।
\s कोढ़ी माणुये जो ठीक करणां
\r ( मत्ती 8 : 1-4; मरकुस 1 : 40-45 )
\p
\v 12 भिरी इक्की सैहरे च यीशुये दी मुलकात इक्की कोढ़िये सौगी होई, जिसियो बड़ा भारी कोढ़ था, सैह यीशु दे पैरां पैई करी प्रार्थना करणां लग्गा, हे प्रभु जे तू चांह तां मिन्जो खरा करी सकदा ऐ ।”
\v 13 यीशुयें हत्थ बधाई करी तिसियो छूता कने ग्लाया, “मैं चाहंदा ऐ, कि तू खरा होई जां ।” कने तिसदा कोढ़ ताह्लू ई चली गैआ ।
\v 14 तिसते बाद यीशुयें तिस नैं ग्लाया, “जेह्ड़ा किच्छ तिज्जो नैं होया तिसियो कुसियो मत दस्सदा, सीधा अपणे याजके जो जाई करी दस्स, कने अपणे खरे होणे दे बारे च जेह्ड़ा कुच्छ मूसें दी विधी मताबक चढ़ावा तिसियो चढ़ा कि तिन्हां पर गवाही होयें ।
\v 15 अपर यीशु दे कम्मां दी चर्चा होर भी फैलदी गैई, भिरी भीड़ा दी भीड़ तिसदी सुणने तांई कने अपणी बमारियां ते ठीक होणे तांई कट्ठी होई ।
\v 16 अपर सैह तिन्हां ते दूर जाईकरी बणे च प्रार्थना करदा था ।
\s अधरंगे दे बमार माणुये जो ठीक करणां
\r ( मत्ती 9 : 1-8; मरकुस 2 : 1-12 )
\p
\v 17 इक्क दिन इआं होया कि सैह वचन सनाणां लग्गेया था, कने तित्थु फरीसी कने कानूना जो मनणे आळे यहूदी भी बैठयो थे सैह गलील कने यहूदिया दे हर सैहरां ते कने ग्रां कने यरूशलेम ते आयेयो थे, कने बमारा जो ठीक करणे दी सामर्थ यीशु च थी ।
\v 18 तां तित्थु कुच्छ माणु अधरंगे दे इक्की रोगिये जो मंजोलूये च चुकी करी लैई आये, सैह तिसियो यीशुये अल्ल अंदरेयो लिणे दा तरीका तोपणां लग्गे,
\v 19 अपर तित्थु भीड़ इतणी थी कि अंदर पैर रखणेयो जगाह भी नी थी तां सैह माणु छत्ती पर चढ़ी गै कने तिन्हां सेल्लां कुआई करी सैह माणु मंजे समेत तिस भोक्के ते यीशुये सामणे लौआई दित्ता ।
\v 20 तिन्हीं तिन्हां दा वसुआस दिखी करी तिस नैं ग्लाया , “हे माणु, तेरे पाप माफ होये ।”
\v 21 तां एह दिखी करी शास्त्री कने फरीसी अप्पु च ग्लाणां लग्गे, “एह कुण ऐ जेह्ड़ा परमात्में दी निंदा करदा ऐ, परमात्में जो छड्डी करी होर कोई पापां जो माफ नी करी सकदा ऐ?”
\v 22 यीशुयें तिन्हां दे मने दियां गल्लां जाणी नैं ग्लाया, “तुहां अपणे मने च क्या ग्ला करदे हन ।”
\v 23 सोखा क्या ऐ, क्या एह ग्लाणां कि 'तेरे पाप माफ होये, 'या एह ग्लाणां कि ' उठ कने चल फिर ।”
\v 24 अपर एह इसतांई कि तुहां जो पता लग्गी जां कि माणु दे पुत्तरे जो पाप माफ करणे दा हक्क ऐ, तिन्हीं तिस अधरंगे दे रोगिये नैं ग्लाया, कि मैं तिज्जो नैं ग्लांदा ऐ, कि उठ कने अपणे मंजोलूये चुकी करी अपणे घरेयो चली जा ।”
\v 25 सैह इक्क दम उठेया कने तिन्हां दे दिखदे दिखदे जिस मंजोलूये पर सैह पैआ था तिसियो चुकी करी परमात्में दी महिमा करदा अपणे घरेयो चली गैआ ।
\v 26 एह दिखी करी सारे हैरान होई करी परमात्में दी महिमा करणां लग्गे कने बड़े डरीकरी ग्लाणां लग्गे, “अज्ज अहां बड़ा चमत्कार दिख्या ऐ ।
\s लेवी माणुये जो सदणां
\r (मत्ती 9 : 9-13; मरकुस 2 : 13-17 )
\p
\v 27 कने इसते बाद यीशु सैहरे ते बाहर गैआ, कने तित्थु इक्क लेवी नांये दा चुंगी लैणे आळे माणुये जो चुंगी दी चौकिया पर बैठया दिख्या, कने यीशुयें तिस नैं ग्लाया, मिन्जो पचांह् चली पौ ।
\v 28 ताह्लू सैह सब किच्छ छड्डी करी यीशुये पचांह् चली पैआ ।
\v 29 कने लेवियें अपणे घरे बडी धाम लगाई; कने धामा च लेवियें अप्पु सौगी कम्म करणे आळेयां जो कने होर मतेआं परोणेयां जो सदेया, कने मती भीड़ थी ।
\v 30 इसा गल्ला पर फरीसी कने तिन्हां दे शास्त्री तिसदे चेलयां नैं एह ग्लाई करी कुडकुड़ाने लग्गे, “तुहां चुंगी लैणे आळेयां कने पापियां सौगी क्जो खांदे पींदे हन ।”
\v 31 यीशुयें तिन्हां जो जबाब दित्ता, वैघ भले कने चंगैआ तांई नी, अपर बमारां तांई जरूरी होंदे हन ।
\v 32 मैं धर्मियां जो नी, अपर पापियां जो बचाणे तांई आया ऐ ।”
\s व्रते दा सबाल
\r ( मत्ती 9 : 14-17; मरकुस 2 : 18-22 )
\p
\v 33 तिन्हां तिस नैं ग्लाया “यूहन्ने के चेले तां बराबर व्रत रखदे कने प्रार्थना करदे हन, कने तिआं ई फरीसियां दे चेले भी करदे, अपर तेरे चेले तां खांदे पींदे हन ।”
\v 34 यीशुयें तिन्हां नैं ग्लाया, “जाह्लू तिकर लाड़ा बरातियां सौगी ऐ, तां तुहां बरातियां ते व्रत करवाई सकदे हन ।”
\v 35 अपर सैह दिन ओंगे, जधैड़ी लाड़ा तिन्हां ते लग्ग कित्ता जांगा, ताह्लू सैह तिन्हां दिनां च व्रत करेगे ।”
\v 36 यीशुयें इक्क होर गल्ल सणांई करी ग्लाया, कि कोई भी माणु नौये कपड़े छैकी करी पराणां कित्रू तिस च नी लगांदा, नी तां नौये छकूई जाणां कने पराणे कित्रूयें तिस नैं मेल भी नी खाणां ।”
\v 37 कोई नौआं अंगूरा दा रस पराणियां सराइआं च नी भरदा, क्जोकि नौआं अंगूरा दा रस तिन्हां सराइआं जो फाड़ी करी निकळी जांगा, कने सराइआं भी खराब होई जाणियां ।
\v 38 नौआं अंगूरा दा रस नौईयां सराइआं च भरणां चाइदा ।
\v 39 जेह्ड़ा कोई पराणां अंगूरा दा रस पी करी नौआं नी चाहंदा क्जोकि सैह ग्लांदा ऐ, कि पराणां ई ठीक ऐ ।
\c 6
\s सब्त दा प्रभु
\r ( मत्ती 12 : 1-8; मरकुस 2 : 23-28 )
\p
\v 1 भिरी जाह्लू सब्ते आळे दिने यीशु चेलेयां सौगी कणका देयां खेतां ते होई करी जा दे थे, कने तिस दे चेले कणका दे सिलेयां तोड़ी करी हत्थां च मली मली करी खा करदे थे ।
\v 2 तां फरीसी ग्लाणां लग्गे, “तुहां सैह कम्म क्जो करदे हन जेह्ड़ा सब्त दे दिन करणां ठीक नी ऐ ।”
\v 3 यीशुयें तिन्हां जो जबाब दित्ता, “क्या तुहां एह नी पढ़ेया कि दाऊदें जाह्लू सैह कने तिसदे साथी भूखे थे तां तिन्हां क्या कित्ता ।”
\v 4 क्या सैह परमात्में दे मंदरे च नी गै? कने तित्थू चढ़ावे दियां रोटियां नी खादियां, जिन्हां जो खाणां याजकां जो छड्डी करी होर कुसी जो भी ठीक नी था ।”
\v 5 कने तिन्हीं तिन्हां नैं ग्लाया, “माणु दा पुत्तर सब्त दे दिने दा भी प्रभु ऐ ।”
\s सूके हत्थ आळे माणुये जो ठीक करणां
\r ( मत्ती 12 : 9-14; मरकुस 3 : 1-6 )
\p
\v 6 इआं होया कि कुसी होर सब्त दे दिने सैह आराधनालय च जाई करी शिक्षा दैणां लग्गा; कने तित्थु इक्क माणु था जिसदा खब्बा हत्थ सूकेया था ।
\v 7 शास्त्री कने फरीसी तिस पर दोष लगाणे दा मोका तोपा करदे थे सैह ग्लाणां लग्गे, कि अज्ज दिखदे हन कि सैह सब्त दे दिने ठीक करदा ऐ कि नी ।
\v 8 अपर यीशु तिन्हां दे मने दे वचारां जो जाणदा था; इसतांई तिन्हीं सूके हत्थे आळे माणुये नैं ग्लाया, “उठ ,बीच खड़ौई जा ।” सैह उठी करी खड़ौई गैआ ।
\v 9 यीशुयें तिन्हां नैं ग्लाया, “मैं तुहां ते एह पुछदा ऐ कि सब्त दे दिने क्या ठीक ऐ, खरा या बुरा करणां; जान्नी जो बचाणा या नाश करणां ।”
\v 10 ताह्लू यीशुयें तित्थु बैठयो सारे माणुआं जो दिखी करी तिस माणुये नैं ग्लाया, “अपणे हत्थे गांह कर ।” तिन्हीं अपणां हत्थ गांह कित्ता कने तिसदा हत्थ ठीक होई गैआ ।”
\v 11 अपर शास्त्री कने फरीसी आपे ते बाहर होई करी अप्पु च सोचणां लग्गे कि अहां यीशुये नैं क्या करन ।”
\s बारां चेलेयां जो चुणना
\r ( मत्ती 10 : 1-4; मरकुस 3 : 13-19 )
\p
\v 12 तिन्हां दिना च सैह प्हाड़े पर प्रार्थना करणां गैआ, कने पूरी रात परमात्में नैं प्रार्थना करदे बिताई ।”
\v 13 जाह्लू भ्याग होई तिन्हीं अपणे सब चेले अप्पु अल्ल सदै कने तिन्हां च बारह चेले चुणी ले, कने तिन्हां जो चेले बणांई दित्ता;
\v 14 कने तिन्हां दे नां एह हन :शमौन जिसदा नां पतरस भी रखया, तिसदा भाऊ अन्द्रियास, याकूब कने यूहन्ना कने फिलिप्पुस कने बरतुल्मैं,
\v 15 कने मत्ती कने थोमा, कने हलफईये दा पुत्तर याकूब ,कने शमौन जिसदा नां जेलोतेस भी ऐ,
\v 16 कने याकूब का पुत्तर यहूदा ,कने यहूदा इस्करियोती जिन्हीं बादे च यीशु जो पकड़वाया था ।
\s शिक्षा दैणां कने ठीक करणां
\r ( मत्ती 4 : 23-25 )
\p
\v 17 ताह्लू यीशु अपणे चेलयां सौगी प्हाड़े ते लौई आया कने इक्क खुलिया जगाह च खड़ौईया, कने तिसदे होर चेले दूरे दूरे ते कने यहूदिया देशे दे कने यरूशलेमे दे, कने सूरे दे कने सैदा दे समंदरी लाक्के दे मते माणु कठरौयो थे ।
\v 18 सैह माणु तिसदे वचना सुणना कने अपणी बमारियां ते ठीक होणे तांई तिस अल्ल आयेयो थे, तिन्हां माणुआं ते यीशुयें कैई दुष्टआत्मां कड्डी करी खरे कित्ते ।
\v 19 सारे माणु तिस जो हत्थ लगाणां चाहंदे थे, क्जोकि तिसते सामर्थ निकळा करदी थी कने रोगी ठीक होया करदे थे ।
\s आशीष भरे कने शोक वचन
\r ( मत्ती 5 : 1-12 )
\p
\v 20 ताह्लू यीशुयें अपणे चेलयां जो दिखी करी ग्लाया, “धन हन तुहां जेह्ड़े मनां दे दीन हन, क्जोकि परमात्में दा राज्ज तुहां दा ऐ ।
\q
\v 21 “धन हन तुहां जेह्ड़े इस बग्त भी भूखे हन, क्जोकि तुहां रजाये जांगे । “धन हन तुहां जेह्ड़े हुण रोंदे हन, क्जोकि सैह हंसगे ।
\q
\v 22 ““धन हन तुहां जाह्लू माणुये पुत्तरे दिया बजाह ते माणु तुहां नैं बैर करगे, कने तुहां जो कड्डी दिंगे, कने तुहां दी निंदा करगे, कने तुहां दा नां बदनाम करगे ।
\q
\v 23 “तुहां तिस दिन खुश होई करी कूदणां, क्जोकि इसतांई तुहां जो सुअर्गे च बड़ा फळ ऐ; तिन्हां दे स्याणे भी पराणे जमाने दे भविष्यवक्तां सौगी भी तिआं ई वर्ताव करदे थे ।
\q
\v 24 “अपर लाणत ऐ तुहां पर जेह्ड़े अमीर हन, क्जोकि तुहां अपणी शान्ति पाई चुके हन ।
\q
\v 25 “लाणत ऐ तुहां पर जेह्ड़े हुण रजेयो हन, क्जोकि सैह भूखे होंगे । “हाय तुहां पर जेह्ड़े हुण हंसदे हन, क्जोकि शोक करगे कने रोंगे ।
\q
\v 26 लाणत ऐ तुहां पर जाह्लू सारे माणु तुहां जो खरा ग्लान, क्जोकि तिन्हां दे सयाणे भी भविष्यवक्ता सौगी इआं ई करदे थे ।
\s दुश्मणां नैं भी प्यार रखा
\r ( मत्ती 5 : 38-48; 7 : 12 )
\p
\v 27 “अपर मैं तुहां सुणने आळेयां जो ग्लांदा ऐ कि अपणे दुश्मणां नैं भी प्यार रखा; जेह्ड़े तुहां नैं बैर रखगे, तिन्हां दा भला करा ।
\v 28 जेह्ड़ा तुहां श्राप दैं, तिन्हां जो आशीष दैआ; जेह्ड़ा तुहां दा अपमान करें, तिन्हां तांई प्रार्थना करा ।
\v 29 जेह्ड़ा तुहां दिया इक्की खाखा पर चंड मारे तिसदे बक्खे दूई भी करी दैआ; कने जेह्ड़ा तेरी धोती खोणा चाहंदा ऐ, तिसियो कुरता लैणे ते भी मत रोका ।
\v 30 जेह्ड़ा कोई तिज्जो ते मगें, तिसियो दैं; कने जेह्ड़ी तेरी चीजं खोई लैं, तिसते मत मंग ।
\v 31 जिआं तुहां चाहंदे हन कि माणु तुहां सौगी करन, तुहां भी तिन्हां नैं तिआं ई करा ।
\v 32 जे तुहां अपणे प्यार रखणे आळेयां सौगी प्यार रखन, तां इस च कुण देह्ई बडी गल्ल ऐ? क्जोकि पापी भी तां अपणे प्यार रखणे आळेयां सौगी प्यार रखदे हन ।
\v 33 जे तुहां भी अपणेयां भलाई करणे आळेयां सौगी ई भलाई करदे हन, तां इस च कुण देह्ई बडी गल्ल ऐ? क्जोकि पापी भी इआं ई करदे हन ।
\v 34 जे तुहां माणुआं जो उधार दैण जिसते भिरी पाणे दी उम्मीद रखदे हन, तां इस च कुण देह्यी बडी गल्ल ऐ? क्जोकि पापी –पापियां जो उधार दिदें हन कि तितणा भिरी पान ।
\v 35 अपर अपणे दुश्मणां नैं भी प्यार रखा, कने भलाई करा कने भिरी पाणे दी उम्मीद नी रखी करी उधार दैआ; कने तुहां ताई बड़ा फळ हुंगा, कने तुहां परमप्रधान की औलाद बणना, क्जोकि सैह तिन्हां बुरे माणुआं पर दयावान ऐ जेह्ड़े धन्यवाद नी करदे ।
\v 36 जिआं तुहां दा पिता दयावान ऐ, तिआं ई तुहां भी दयावान बणां ।
\s कुसी पर दोष मत लग्गा
\r ( मत्ती 7 : 1-4 )
\p
\v 37 “दोस मत लग्गा, तां तुहां पर भी दोस नी लगाया जांगा । दोसी मत ठेहरा, तां तुहां भी दोसी नी ठहराये जांगे । माफ करा, तां तुहां जो भी माफ कित्ता जांगा ।
\v 38 तुहां दिंगे, तां तुहां जो भी दित्ता जांगा । माणु तुहां जो पूरे नापे नैं जिक्की जिक्की करी कने हिलाई –हिलाई करी कने चुंड लगाई नैं तुहां दिया गोदी च पांगे, क्जोकि जिस नापे नैं तुहां नापदे हन तिस नापे नैं तुहां तांई भी नापेया जांगा ।”
\v 39 भिरी तिन्हीं तिन्हां नैं इक्क उदारण दित्ता : “क्या इक्क अन्ना, अन्ने जो रस्ता दस्सी सकदा ऐ? क्या दोयो गत्ते च नी पोंगे ।”
\v 40 चेला अपणे गुरूये ते बड़ा नी ऐ, अपर जेह्ड़ा कोई सिद्ध हुंगा, सैह अपणे गुरूये साइआं हुंगा ।
\v 41 तू अपणे भाऊये दी अंखी दे कखे जो क्जो दिखदा ऐ, कने तिज्जो अपणियां अंखी दा कख नी दुस्सदा?
\v 42 जाह्लू तिज्जो अपणियां अंखी दा कख नी दुस्सदा, तां अपणे भाऊये नैं किआं ग्लाई सकदा ऐ, 'हे भाऊ ठेहर मैं तेरिया अंखी दे कखे जो कड्डी दिंदा? हे पखंडी पैहलें अपणियां अंखी दे कखे जो कड्ड, ताह्लू जेह्ड़ा कख तेरे भाऊये दिया अंखी च ऐ, तिस जो ठीक करी दिखी नैं कड्डी सकदा ऐ ।
\s सिदेया रुख तिदेया फळ
\r ( मत्ती 7 : 16-20; 12 : 33-35 )
\p
\v 43 “कोई खरा रुख निकम्मा फळ नी दिंदा, कने ना तां कोई निकम्मा रुख ऐ जेह्ड़ा खरा फळ दिंदा ऐ ।
\v 44 हर इक्क रुख अपणे फळ ते पणछैणेयां जांदा ऐ; क्जोकि माणु झाड़ियां ते धूड़े नी तोड़दे कनेना झड़बेरी ते अंगूर ।
\v 45 खरा माणु अपणे मने दे खरे भंडार ते खरियां गल्लां करदा ऐ, कने बुरा माणु अपणे मने ते बुरे भण्डारे ते बुरिआं गल्लां करदा ऐ; क्जोकि जेह्ड़ा मने च भरौया हुंदा ऐ सैई तिसदे मुँमें च निकळदा ऐ ।
\s घर बणांणे आळे दो माणु
\r ( मत्ती 7 : 24-27 )
\p
\v 46 जाह्लू तुहां मेरा केहणा ई नी मनदे तां मिन्जो क्जो 'हे प्रभु, हे प्रभु ग्लांदे हन?
\v 47 जेह्ड़ा कोई मिन्जो अल्ल ओदां ऐ कने मेरियां गल्लां सुनी करी तिन्हां जो मनदा ऐ, मैं तुहां जो दस्सदा ऐ कि सैह कुस साइआं ऐ :
\v 48 सैह माणु तिस अक्लमंद माणुये साइआं ऐ, जिन्हीं अपणां घर बणांदे बग्त सपड़े पर डुग्गी नीई खुणी करी बणांया, कने जाह्लू बाढ़ आई तां पाणी तिस घरे नैं लग्गा अपर तिसियो कोई नकसान नी होया; क्जोकि सैह पक्का बणया था ।
\v 49 अपर जेह्ड़ा मेरियां गल्लां सुणी करी नी मनदा सैह बेवकूफ माणुये साइआं ऐ जिन्हीं चिक्का पर बगैर नीआं पाई करी घर बणांया, जाह्लू बाढ़ आई तिस घरे नैं लग्गा अपर सैह ताह्लू ई टेई करी बर्वाद होई गैआ ।
\c 7
\s सूबेदारे दा वसुआस
\r ( मत्ती 8 : 5-13 )
\p
\v 1 जाह्लू यीशु लोकां नैं एह सारियां गल्लां ग्लाई बैठा, तां सैह कफरनहूम सैहरे च आया ।
\v 2 तिस सैहरे च इक्क रोमी फौजा दा सूवेदार रैंह्दा था कने तिसदा इक्क प्यारा दास बमार कने मरणां लगैआ था ।
\v 3 जाह्लू तिन्हीं यीशु दी चर्चा सुणी तां कुच्छ स्याणे यहूदी माणु तिस अल्ल घल्ले कि तिस नैं विणती करन कि सैह आई करी मेरे दासे जो ठीक करें ।
\v 4 सैह यीशु अल्ल आये, कने तिस नैं बड़ी विणती करी नैं ग्लाणां लग्गे, “सैह इस जोग्गा ऐ कि तूं तिस तांई एह करें,
\v 5 क्जोकि सैह अहां दी जाति दे माणुआं नैं प्यार रखदा ऐ, कने तिन्हीं अहां दे आराधनालय जो बणांंया ऐ ।”
\v 6 यीशु तिन्हां सौगी चली गैआ, अपर जाह्लू सैह सूबदारे दे घरें पुज्जणे आळा था, तां सूबेदारें तिस अल्ल अपणे कुच्छ साथी एह ग्लाई नैं घल्लया, “हे प्रभु मेरे घर ओणे दा कष्ट मत करा, क्जोकि मैं इस जोग्गा नी ऐ कि तुहां मेरे घरेयो ओन ।
\v 7 इसतांई मैं अपणे आप्पे जो इस जोग्गा भी नी समझेया कि मैं तिज्जो अल्ल ओंयें, अपर जित्थू ऐ तित्थु ते वचन ग्लाई दै तां मेरा दास ठीक होई जांगा ।
\v 8 क्जोकि मैं भी कुसी अफसरे थलैं कम्म करणे आळा ऐ; कने मेरे थलैं भी कुच्छ सपाई कम्म करदे हन, जाह्लू मैं इक्की जो ग्लांदा कि जा ऐ तां चली जांदा ऐ; कने दूये दासे नैं, आ तां सैह आई जांदा ऐ; कने जाह्लू अपणे दासे नैं ग्लांदा, कि एह कम्म कर, तां सैह तिस कम्मे करदा ऐ
\v 9 एह सुणी करी यीशु बड़ा हैरान होया कने तिन्हीं मुँमें फेरी करी तिसा भीड़ा जो जेह्ड़ा तिसदे पचांह् चलियो थी ग्लाया “मैं तुहां नैं ग्लांदा ऐ कि मैं इस्त्राएल च भी ऐदेया वसुआस नी पाया ।”
\v 10 कने जेह्ड़े घल्लेयो माणुआं घरे पुज्जी करी दिख्या सैह दास ठीक होई गैआ ।
\s विधवा दे जागते जो जिन्दगी दान
\p
\v 11 थोड़े दिनां बाद सैह नाईन नांये दे इक्की सैहरे जो गैआ । तिसदे चेले कने माणुआं दी भीड़ तिस कने जा दी थी ।
\v 12 जाह्लू यीशुयें सैहरे च पैर पाया ई था, तां क्या दिख्या, कि माणु इक्की मुड़दे जो बाहर नकाल करणे जो लैई करी जा दे थे; जेह्ड़ा अपणियां मांऊ दा इक्को ई पुत्तर था, कने सैह विधवा थी; कने सैहरे दे मते भरी माणु नकाळे करणां तिसा सौगी चलेयो थे ।
\v 13 यीशु जो तिसाजो बिधवा जो दिखी करी तरस आया, कने तिन्हीं ग्लाया, “मत रो ।”
\v 14 ताह्लू तिन्हीं बक्खें आई करी अर्थिया जो छुता, कने अर्थिया चुकणे आळे रूकी गै । ताह्लू तिन्हीं ग्लाया, “हे जुआन, मैं तिज्जो ग्लांदा ऐ, उठ !”
\v 15 जाह्लू सैह मुड़दा उठी बैठा, कने ग्लाणां लग्गी पैआ , तिन्हीं तिसियो तिसदिया मांऊ जो दैई दित्ता ।
\v 16 एह दिखी करी सारे डरी गै, कने सैह परमात्में दी जय जय कार करी नैं ग्लाणां लग्गे, अहां च इक्क बड़ा भविष्यवक्ता उठया ऐ, कने परमात्में अपणे माणु पर मेहरवानी दस्सी ऐ ।”
\v 17 कने यीशु दे बारे च एह गल्ल सारे यहूदिया कने अक्खे बक्खे दे सारे लाक्के च फैली गैई ।
\s यूहन्ना बपतिस्मा दैणेआळे दा सबाल
\r ( मत्ती 11 : 2-19 )
\p
\v 18 यूहन्ना बपतिस्मा दैणे आळे दे चेलयां इन्हां सबना गल्लां दी खबर यूहन्ने जो सणांई ।
\v 19 ताह्लू यहून्नें अपणे चेलयां दूँ चेलेयां जो अप्पु अल्ल सदी करी प्रभुये अल्ल एह पूछणे तांई घल्लया, “क्या ओणे आळा तू ई ऐ, या अहां कुसी होर दा इंतजार करन?”
\v 20 यूहन्ने दे दो चेले यीशु अल्ल जाई करी ग्लाणां लग्गे, यूहन्ना बप्तिस्मा दैणे आळें अहां जो तिज्जो अल्ल पूछणे तांई घल्लया ऐ कि क्या ओणे आळा तू ई ऐ, या अहां कुसी होर दा इंतजार करन?”
\v 21 तिस बग्त यीशुयें कई तरांह दे बमारां कने पीड़ा आळेयां, कने दुष्टआत्मां आळे माणुआं जो छडाया; कने अन्ने माणु दिखणां लग्गे ।
\v 22 तां यीशुयें तिन्हां नैं ग्लाया, “जेह्ड़ा कुच्छ तुहां दिख्या कने सुणेयां सैह जाई करी यूहन्ने जो दस्सा; कि अन्ने दिखदे हन, लटे चलदे -फिरदे हन, कोढ़ी खरे कित्ते जांदे हन, बोळे सुणदे हन, मरेयो जिंदे कित्ते जांदे हन, कने गरीबां जो सुसमाचार सणांया जांदा ऐ ।
\v 23 धन ऐ सैह जेह्ड़ा मेरिया बजाह ते ठोकर नी खांदा ।”
\v 24 जाह्लू यूहन्ने दे चेले चली गै तां यीशु यूहन्ने दे बारे च लोकां नैं दस्सणा लग्गा, “तुहां उजाड़ जगाह च तुहां क्या दिखणां गैयो थे? क्या हौआ नैं हिलदे सरकंडे जो?
\v 25 तां भिरी तुहां क्या दिखणां गैयो थे? क्या कोमल कने कीमती कने चमकीले कपड़े पैह्नेयो माणुआं जो कने सुख विलासे च कने राज्ज मैहलां च रैंह्दे हन ।
\v 26 तां भिरी क्या दिखणां गैयो थे? क्या कुसी भविष्यवक्ता जो? हाँ मैं तुहां नैं ग्लांदा ऐ भविष्यवक्ता ते भी बडे जो ।
\v 27 एह तां सैई माणु ऐ, जिसदे बारे धर्म शास्त्रे च लिख्या ऐ :
\q कि दिख, मैं अपणे दूते जो तिज्जो गांह गांह घल्लदा ऐ, जेह्ड़ा तिज्जो ते पैहलें तेरा रस्ता सीधा करगा ।
\p
\v 28 मैं तुहां नैं ग्लांदा ऐ कि जेह्ड़े अज्जे तिकर जणांसा ते पैदा होयो हन, तिन्हां सबना च यूहन्ने ते बड़ा कोई नी ऐ :अपर परमात्में दे राज्ज च जेह्ड़ा लोक्के ते लोक्का ऐ, सैह तिसते भी बडा ऐ ।”
\v 29 कने सबना आम लोकां कने चुगी लैणे आळेयां भी यूहन्ने दा बपतिस्मा लैई करी परमात्में जो सच्चा मनी लैआ ।
\v 30 अपर फरीसियां कने कानून जाणने आळेयां माणुआं यूहन्ने ते बपतिस्मा ना लैई करी परमात्में दी मनसा जो अपणे बारे च टाली दित्ता ।
\v 31 तां मैं इस जुगे दे लोकां दी बराबरी कुसने करें कि सैह कुस साइआं ऐ?
\v 32 सैह तिन्हां जागतां साइआं हन जेह्ड़े बाजारे च बैई करी इक्की दूये नैं दस्सी करी ग्लादे हन, “अहां तुहां तांई बंसरी बजाई ,कने तुहां नी नचे; अहां रोये,कने तुहां नी रोये ।
\v 33 क्जोकि यूहन्ना बपतिस्मा दैणे आळा ना तां रोटी खांदा ना तां अंगूरा दा रस पींदा आया, कने तुहां ग्लांदे हन, कि तिस च दुष्टआत्मां ऐ ।
\v 34 माणु दा पुत्तर खांदा पींदा आया ऐ, कने तुहां ग्लांदे हन, दिखा एह भूखड़ कने पियक्कड़ जेह्ड़ा चुंगी लैणे आळेयां दा कने पापियां दा साथी ऐ
\v 35 अपर परमात्में दा ज्ञान अपणी सारी औलांदा दिया बजाह ते सच्चा ठेहराया गैआ ऐ ।”
\s फरीसिये दे घरें पापण जणांसा जो माफ करणां
\p
\v 36 भिरी कुसी फरीसियें यीशुये नैं विणती कित्ती कि मिन्जो सौगी खाणां खा, तां एह सुणी करी यीशु तिस फरीसिये दे घरें खाणां खाणां बैठा ।
\v 37 कने दिखा तिस सैहरे दी इक्क पापण जणांस एह जापता लग्गा कि यीशु फरीसिये दे घरें खाणां खाणां बैठया ऐ तां सैह सगंमरमरे दी गड़विया च इत्तर लंदा ।
\v 38 कने सैह पचांह् खड़ौई करी रोंदी रोंदी यीशु दे पैरां जो टेपळेयां नैं सेड़ी करी सिरे दे बाळां नैं पुज्जणा लग्गी, कने तिसदे पैरां जो बार बार चूमी करी तिन्हां पर इत्तर मळेयां ।
\v 39 एह दिखी करी फरीसी जिन्हीं यीशु जो सदेया था, अपणे मने च सोचणां लग्गा, “जे एह भविष्यवक्ता हुंदा तां जाणी जांदा कि एह जेह्ड़ी पैरां छूणे आळी जणांस कुण ऐ कने कदेयी ऐ, क्जोकि सैह तां पापण ऐ ।”
\v 40 यीशुयें तिसदे मने दी जाणी करी ग्लाया, “हे शमौन मिन्जो तिज्जो नैं कुच्छ ग्लाणां ऐ ।” सैह ग्लाया, “हे गुरू, ग्ला ।”
\v 41 कुसकी महाजणे दे दो कर्जदार थे, इक्क पंज सौ कने दूआ पंजा दीनारां दा कर्जदार था ।
\v 42 जाह्लू तिन्हां अल्ल दैणे जो कुच्छ नी रैह्आ, तां तिन्हीं दूनी जो माफ करी दित्ता । इसतांई तिन्हां कुण तिस नैं जादा प्यार रखगा?”
\v 43 शमौने जबाब दित्ता, “मेरिया समझा च सैह जिसदा तिन्हीं जादा छड्डी दित्ता । यीशुयें तिस नैं ग्लाया, “तैं ठीक ग्लाया ऐ ।”
\v 44 कने तिसा जणांसा दे पास्सें फिरी करी तिन्हीं शमौने नैं ग्लाया, “क्या तू इसां जणांसा जो दिखादा ऐ? मैं तेरें घरें आया अपर तैं मिन्जो पैरां धोणे तांई पाणी नी दित्ता पर इन्नै मेरे पैर अंखी दे टेपळेयां नैं धोत्ते कने अपणे बाळां नैं पुज्जें ।
\v 45 तैं मिन्जो पुक्का नी दित्ता, अपर जाह्लू ते मैं आया ऐ ताह्लू ते ई इन्नै मेरे पैरां जो चूमणा नी छडेया ।
\v 46 तैं मेरे मुँडे पर तेल नी मळेया, अपर इन्नै मेरे पैरां पर इत्तर मळेया ऐ ।
\v 47 इसतांई मैं तुहां नैं ग्लांदा ऐ कि इसा दे पाप जेह्ड़े मते थे माफ किते, क्जोकि इन्नै जादा प्यार कित्ता; अपर जिस दे पाप थोड़े माफ होये, सैह थोड़ा प्यार करदा ऐ ।”
\v 48 कने यीशुयें जणांसा जो ग्लाया, “तेरे पाप माफ होये ।”
\v 49 ताह्लू जेह्ड़े माणु तिस सौगी खाणां खाणां बैठेयो थे, सैह अपणे -अपणे मने च सोचणां लग्गे, “एह कुण ऐ जेह्ड़ा पापां जो भी माफ करदा?”
\v 50 अपर यीशुयें जणांसा नैं ग्लाया, “तेरे वसुआसें तिज्जो बचाई लैआ, खुशी खुशी चली जा ।”
\c 8
\s यीशु मसीह दी शिष्यायें
\p
\v 1 इसदे बाद सैह सैहरे सैहरे कने ग्रां – ग्रां च प्रचार करदा होया कने परमात्में दे राज्जे दा सुसमाचार सणांदा - सणांदा फिरणां लग्गा, कने बारह चेले तिस सौगी होंदे थे,
\v 2 कने कुच्छ जणांसां भी थियां जेह्ड़ियां दुष्टआत्मां नैं कने बमारियां नैं छड्डाईयां थियां, कने सैह एह ऐ : मरियम जेह्ड़ी मगदलीनी कहलांदी थी, जिसा ते सत दुष्टआत्मां कड्डियां थियां,
\v 3 कने हेरोदेसे दे भण्डारी खुजे दी लाड़ी जिसादा नां योअन्ना एह सैह भी तिन्हां सौगी थी, कने सूसन्नाह कने मतिआं होर जणांसां थियां । एह अपणियां सम्पति नैं तिसदी सेवा करदियां थियां ।
\s बीई बाणेआळे दा उदारण
\r ( मत्ती 13 : 1-9; मरकुस 4 : 1-9 )
\p
\v 4 जाह्लू बड़ी भीड़ किठ्ठी होई कने सैहरे –सैहरे दे माणु तिस अल्ल चली ओंदे थे, तां तिन्हीं उदारणे च ग्लाया :
\v 5 “इक्क बाणे आळा माणु बीई बाणां निकळेया । बांदे बांदे कुच्छ रस्ते कंडे पै, कने रूलदे गै, कने अम्बरे दे पंछियां तिन्हां जो चुगी लैआ ।
\v 6 कुच्छ चट्टाना पर पै, कने लूंगे, अपर नमी ना मिलणे ते सूकी गै ।
\v 7 कुच्छ झाड़ियां दे बीच पैआ , कने झड़ियां सौगी सौगी बधी करी तिस जो दबाई दित्ता ।
\v 8 कुच्छ खरिया जमीना पर पै, कने लूंगी करी सौ गुणा फळ दित्ता ।” एह गलाई करी तिन्हीं ऊंचे शब्दां च ग्लाया, “जिन्हां दे सुणने दे कनं होन सैह कनांं खोली सुणी लैन ।”
\s उदारणां दा मकसद
\r ( मत्ती 13 : 10-17; मरकुस 4 : 10-12 )
\p
\v 9 यीशु दे चेलयां तिस ते पूछया कि इस उदारणे दा क्या मतलब ऐ?
\v 10 तिन्हीं ग्लाया, “तुहां जो परमात्में दे राज्जे दे भेदां दी समझ दित्ती गैई ऐ, अपर होरना जो उदारणां च सणांया जांदा ऐ, इसतांई कि,
\q सैह दिखी करी भी ना दिखन, कने सुणी करी भी ना समझन ।
\s बीई बाणेआळे दा उदारणे दा मतलब
\r ( मत्ती 13 : 18-23; मरकुस 4 : 13-20 )
\p
\v 11 “उदारणे दा मतलब ऐ, बीई परमात्में दा वचन ऐ ।
\v 12 रस्ते दे कंडे सैह हन, जिन्हां तां सुणेया; ताह्लू सैताने आई करी तिन्हां दे मने दे वचना जो चुकी लैई जांदा ऐ कि इआं ना होयें कि सैह वसुआस करी नैं उद्धार पाई लैन ।
\v 13 चट्टाना दे सैह हन कि जाह्लू तां सुणदे तां हन, तां खुशी नैं वचने जो ग्रहण तां करदे हन, अपर जड़ ना पकड़णे दिया बजाह ते थोड़ी देर तां वसुआस तां रखदे हन, कने परीक्षा दे बग्त बेहकी जांदे हन ।
\v 14 जेह्ड़े झाड़ियां च पैयो, एह सैह हन जेह्ड़े सुणदे तां हन, अपर गांह चलीकरी चिंता, कने धन, कने जिन्दगिया दे सुख बिलासे च फंसी जांदे हन, कने तिन्हां दा फळ नी पकदा ।
\v 15 अपर जेह्ड़े खरिया जमीना दे सैह हन, जेह्ड़े वचना जो सुणीकरी भले कने खरे मने च सम्भाली करी पक्के वसुआसी बणदे हन ।
\s दिय्ये दा उदारण
\r ( मरकुस 4 : 21-25 )
\p
\v 16 “कोई दिय्ये बाळी करी भांडे नैं नी ढकदा, कने ना मंजोलूये थलैं रखदा ऐ, अपर उचिया जगाह पर रखदा ऐ कि अंदर ओणे आळे लौ पान ।
\v 17 कुच्छ छिपेया नी जेह्ड़ा सामणे नी होयें, कने न कुच्छ गुप्त ऐ जेह्ड़ा जाणेयां नी जां कने सामणे नी होयें ।
\v 18 इसतांई चुकनै रैह्आ कि तुहां कुस तरीके नैं सुणदे हन? क्जोकि जिन्हां अल्ल ऐ तिन्हां जो दित्ता जांगा, कने जिन्हां अल्ल नी ऐ तिन्हां ते भी लैई लैआ जांगा, जिसियो सैह अपणां समझदा ऐ ।
\s यीशु मसीह दी माँ कने भाऊ
\r ( मत्ती 12 : 46-50; मरकुस 3 : 31-35 )
\p
\v 19 तिसदे मां कने तिसदा भाऊ यीशु अल्ल आये, अपर भीड़ा दिया बजाह ते तिस नैं मिली नी सके ।
\v 20 तिस नैं ग्लाया, “तेरी मां कने तेरे भाऊ बाहर खड़ूतेयो हन, कने तिज्जो नैं मिलणां चाहंदे हन ।”
\v 21 तिन्हीं इसदे जबाबे च तिन्हां नैं ग्लाया, “मेरी मां कने मेरे भाऊ एह हन, जेह्ड़े परमात्में दे वचने जो सुणदे कने मनदे हन ।”
\s तूफाने जो शांत करणां
\r ( मत्ती 8 : 23-27; मरकुस 4 : 35-41)
\p
\v 22 भिरी इइक्क दिन सैह कने यीशु दे चेले किस्तिया पर चढ़े, कने तिन्हीं तिन्हां कने ग्लाया, “ओआ, झील के पार चलें 1”
\v 23 अपर जाह्लू किस्ती चलियो थी, तां यीशु सोई गैआ : कने झीला च तूफान आई गैआ, कने किस्ती पाणिये नैं भरौणां लग्गी कने सैह खतरे च थे ।
\v 24 ताह्लू चेलयां बक्खे आई करी यीशु जो जगाया, कने ग्लाया, “मालक! “मालक! अहां मरी चलेयो हन ।” ताह्लू उठी करी तिन्हीं तूफाने कने पाणिये दी लैहरां जो झिड़केया कने सैह रुकी गै कने शांत होई गै ।
\v 25 ताह्लू यीशुयें तिन्हां नैं ग्लाया, “तुहां दा वसुआस कुत्थू था?” अपर सैह डरी गै कने हैरान होई नैं अप्पु चा ग्लाणां लग्गे, “एह कुण ऐ जेह्ड़ा तूफान कने पाणिये जो भी हुक्म दिंदा ऐ, कने सैह तिसदा हुक्म मनदे हन?”
\s बुरिया आत्मां दे सतायेयो माणुये जो ठीक करणां
\r ( मत्ती 8 : 28-34; मरकुस 5 : 1-20 )
\p
\v 26 भिरी सैह गिरासेनियां दे देशे च पुज्जे, जेह्ड़ा तिस पार गलील दे सामणे ऐ ।
\v 27 जाह्लू सैह झीला दे कंडे पर लुत्था तां तिस सैहरे दा इक्क माणु मिला जिस च दुष्टआत्मां थीं । सैह मतेआं दिना ते ना कपड़े लगांदा था कने ना घरें रैंह्दा था अपर कब्रां च रैंह्दा था ।
\v 28 तिन्हीं यीशुये दिखी करी डडेया कने तिस सामणे पैई करी जोरे नैं ग्लाया, “हे परम प्रधान परमात्में दे पुत्तर यीशु ! मिन्जो तिज्जो नैं क्या कम्म? मैं तिज्जो नैं विणती करदा ऐ, मिन्जो दर्द मत दै ।
\v 29 क्जोकि सैह तिसा बुरिया आत्मां जो तिस माणुये ते निकळणे दा हुक्म दे दा था, इसतांई सैह बार- बार प्रबल होंदी थी । माणु तिसियो संगला कने बेड़ियां नैं बन्नदे थे तमी सैह बन्धनां जो तोड़ी दिंदा था, कने दुष्टआत्मां तिसियो बणे च भगांदी थी ।
\v 30 यीशुयें तिस ते पूछया, “तेरा क्या नां ऐ?” तिन्नै ग्लाया, “सेना,” क्जोकि मतिआं दुष्टआत्मां तिस च समाई गियां थियां ।
\v 31 तिन्हां तिस नैं प्रार्थना कित्ती कि अहां जो अथाह कुंडे च जाणां मत दैआ ।
\v 32 औत्थू प्हाड़े पर मते सूअर चुगा दे थे, इसतांई तिन्हां तिस नैं विणती कित्ती कि अहां जो तिन्हां च समाणां दै । तिन्हीं तिन्हां जो जाणां दित्ता ।
\v 33 ताह्लू दुष्टआत्मां तिस माणुये ते निकळी करी सूअरां च चली गैईयां कने सैह सूअर खढ़िया भेठी ते रीढ़की करी झीला च जाई पैआ कने डूबी करी मरिया ।
\p
\v 34 सूअरां दे चरवाहे एह जेह्ड़ा होया था दिखी करी नठी गै, कने सैहरे च कने ग्रांये च जाई करी तिसदी खबर फैलाई दित्ती ।
\v 35 माणु एह जेह्ड़ा होया था तिसियो दिखणां आये, कने यीशु अल्ल आई करी जिस माणुये ते दुष्टआत्मां कड्डियां थियां, तिसियो यीशु दे पैरां अल्ल कपड़े पैहनी करी कने शांत बैठेया दिखी डरी गै,
\v 36 कने दिखणे आळेयां तिन्हां जो दस्सेया कि सैह माणु दुष्टआत्मां दा सताया होया कुस तरांह खरा होया ।
\v 37 ताह्लू गिरासेनियां सैहरे दे अक्खे बक्खे दे सारे लोकां यीशु नैं विणती कित्ती कि अहां दे इस लाक्के ते चली जा; क्जोकि तिन्हां पर बड़ा भरी डर छाई गैआ था । कने सैह किस्तिया च बैई करी चली गैआ ।
\v 38 जिस माणु च दुष्टआत्मां कड्डियां थियां सैह यीशुये नैं विणती करणां लग्गा कि मिन्जो अप्पु सौगी रैहणां दैआ, अपर यीशुयें तिसियो घल्ली करी ग्लाया,
\v 39 “अपने घरयो चलिया कने लोकां नैं दस्स कि परमात्में तिज्जो तांई कितणे बडे-बडे कम्म कित्ते ।”
\s याईरे दी मरियो कुड़ी कने इक्क बमार जणांस
\r ( मत्ती 9 : 18-26; मरकुस 4 : 21-43 )
\p
\v 40 जाह्लू यीशु वापस आया तां माणु तिस सौगी खुशिया नैं मिले, क्जोकि सैह सारे तिसदी राह दिखा दे थे ।
\v 41 इतणे च याईर नांये दा इक्क माणु जेह्ड़ा आराधनालय दा सरदार था आया कने यीशु दे पैरां च पैई करी तिस नैं विणती करणां लग्गा कि मेरे घरयो चल,
\v 42 क्जोकि तिसदी बारां सालां दी इक्क लौती कुड़ी थी, कने सैह मरना लगियो थी । जाह्लू सैह जा दा था, ताह्लू माणु तिस परालें पैई जांदे थे ।
\v 43 इक्की जणांसा जिसा जो बारां साला ते खून चलणे दा रोग था, कने तिन्नै अपणी सारी कमाई बैद्दां पर लगाई दित्तियो थी, तमी तिसा जो कुसी ते भी फर्क नी पैआ ,
\v 44 पचांह् ते आई करी तिसदे कपड़े दे पल्ले जो छुता, कने झट ई तिसा दा खून चलणां बंद होई गैआ।
\v 45 यीशुयें पूछया, “मिन्जो कुणी छुता?” जाह्लू सारे मुकरणा लग्गे, तां पतरसे कने तिसदे साथियां ग्लाया, “हे मालक, तुहां जो तां भीड़ दबा दी ऐ कने तुहां परालें पैई जांदी ऐ ।”
\v 46 अपर यीशुयें ग्लाया, “कुणकी मिन्जो तां छुता ऐ, क्जोकि मैं जाणी लैआ ऐ कि मिन्जो ते सामर्थ निकळी ऐ ।”
\v 47 जाह्लू तिन्नै जणांसा दिख्या कि मैं लुक्की नी सकदी, तां कंमदी होई आई कने तिसदेयां पैरां च पैई करी सारेयां लोकां जो दस्सेया कि तिन्हीं कुसा बजाह ते तिसियो छुत्या, कने किआं तौळी खरी होई गैई ।
\v 48 यीशुयें तिसा जो ग्लाया, “बेटी, तेरे वसुआसें तिज्जो खरा कित्ता ऐ, खुश होई नैं चली जा ।”
\p
\v 49 सैह एह ग्लादा करदा था कि, याईरे दे घरे ते इक्क माणु आई करी याईर सरदारे नैं ग्लाणां लग्गा, “कि तेरी कुड़ी मरी गियो ऐ : गुरू जो परेशान मत कर ।”
\v 50 यीशुयें एह सुणीकरी तिस जो जबाब दित्ता, “मत डर; सिर्फ वसुआस रख, तां सैह बची जांगी ।”
\v 51 घरे च आईकरी तिन्हीं पतरसे जो, कने यूहन्ने जो, कने याकूबे जो, कने कुड़िया दे माऊ –बुड़े जो छड्डी करी कने कुसियो भी अप्पु सौगी अंदर ओणां नी दित्ता ।
\v 52 सारे माणु तिसा तांई रोआ दे थे, अपर तिन्हीं ग्लाया, “रोआ मत; सैह मरियो नी अपर सैह सुतियो ऐ ।”
\v 53 सैह एह जाणी करी कि सैह मरी गियो ऐ यीशु दा मजाक डुआणा लग्गे ।
\v 54 अपर यीशुयें तिसादा हत्थ पकड़ेया, कने जोरे नैं ग्लाया, “हे कुड़िये उठ !”
\v 55 ताह्लू तिसा दे प्राण हटी आये कने सैह ताह्लू ई उठी बैठी । भिरी तिन्हीं हुक्म दित्ता कि इसा कुड़िया जो कुच्छ खाणे जो दैआ ।”
\v 56 तिसा दे मां बुड़े हैरान होये, अपर यीशुयें तिन्हां जो समझाया कि एह जेह्ड़ा होया ऐ कुसी नैं मत दस्सदे ।
\c 9
\s बारां चेलयां जो घल्लणां
\r ( मत्ती 10 : 5-15; मरकुस 6 : 7-13 )
\p
\v 1 भिरी यीशुयें अपणे बारां चेलयां जो सदी नै तिन्हां सबना जो दुष्टआत्मां कने बमारियां जो दूर करने दी सामर्थ कने हक्क दित्ता,
\v 2 कने तिन्हां जो परमात्में दे राज्जे दा प्रचार करणे कने बमारा जो ठीक करणे तांई घल्लया ।
\v 3 तिन्हीं तिन्हां जो ग्लाया, “रस्ते तांई कुच्छ मत लैआ, ना सोठी, ना झोलू, ना रोटी, ना पैसे, कने ना दो-दो कुरते ।
\v 4 जिस कुसी दे भी घरयो तुहां जा, तित्थु ई रैह्आ, कने तित्थु ते ई चली ओआ ।
\v 5 जेह्ड़ा तुहां जो ग्रहण ना करें, तिस ग्रांए ते बार निकळदे ई अपणेयां पैरा दी धूड़ा जो झाड़ी दैआ कि तिन्हां पर गवाही होयें ।”
\v 6 कने सैह निकळी नैं ग्रांए -ग्रांए च सुसमाचार सणादे, कने हर जगाह च लोकां जो चंगा करदे करदे घूमदे रैह ।
\s हेरोदेसे दी उलझण
\r ( मत्ती 14 : 1-12; मरकुस 6 : 14-29 )
\p
\v 7 देशे दे चौथे हिस्से दा राजा हेरोदेस एह सब सुणी नै डरी गैआ, क्जोकि कुच्छना ग्लाया कि यूहन्ना मरेयां ते जिंदा होईया ऐ,
\v 8 कने कुच्छना एह ग्लाया कि एलिय्याह दुस्सया ऐ, कने होरनां एह ग्लाया कि पराणे भविष्यवक्ता ते कोई जिंदा होया ऐ ।
\v 9 अपर हेरोदेसें ग्लाया, “यूहन्ना दा तां मैं मुँड कटवाया, हुण एह कुण ऐ जिसदे बारे च एह गल्लां सुणांदा ऐ?” कने तिन्हीं तिसियो दिखणे दी इच्छा कित्ती ।
\s पंज हजार माणुआं जो खुआणां
\r ( मत्ती 14 : 13-21; मरकुस 6 : 30-44; यूहन्ना 6 : 1-14 )
\p
\v 10 भिरी स्याणेयां वापस आई नैं जेह्ड़ा तिन्हां कित्या था, तिस जो दस्सेया; कने सैह तिन्हां जो लग्ग करी नैं बैतसैदा नाए दे ग्रांए जो लैई गैआ ।
\v 11 एह जाणी नैं माणुआं दी भीड़ तिसदे पचांह् चली पैई, कने सैह खुशिया सौगी तिन्हां नैं मिलेया, कने तिन्हां नैं परमात्में दे राज्जे दी गल्लां करणां लग्गा, कने जेह्ड़े खरे होणां चाहंदे थे तिन्हां जो खरा कित्ता ।
\p
\v 12 जाह्लू दिन ढळणा लग्गा तां बारां चेलयां आई नै तिस नैं ग्लाया, “भीडा जो घल्ली करी कि चौंनी पास्सें दे ग्रांए कने बस्तियां च जाई नै रुके कने खाणे दा उपाये करणां, क्जोकि अहां तित्थु सुनसाण जगाह च हन ।”
\v 13 यीशुयें तिन्हां नैं ग्लाया, “तुहां ई इन्हां जो खाणे जो दैआ ।” तिन्हां ग्लाया, “अहां अल्ल पंज रोटियां कने दो मच्छियां जो छड्डी नै होर कुच्छ नी ऐ; अपर हां, जे अहां जाई नै तिन्हां सारेयां तांई खाणां खरीदी लैन, तां होई सकदा ऐ ।” सैह माणु तां पंज हजार मरद थे ।
\v 14 ताह्लू यीशुयें अपणेयां चेलयां जो ग्लाया, “तिन्हां जो पंजा –पंजा करी नैं इक्की इक्की पंगति च बठाळी दैआ ।
\v 15 तिन्हां इआं ई कित्ता, कने सबना जो बठाळी दित्ता ।
\v 16 ताह्लू यीशुयें सैह पंज रोटियां कने दो मच्छियां लैईयां, सुअर्गे दे पास्सें दिखी नैं धन्यवाद कित्ता, कने तोड़ी तोड़ी करी चेलेयां जो दिंदा गैआ कि लोकां जो बंडन ।
\v 17 ताह्लू सारे खाई नैं रज्जी गै, कने चेलेयां कने बचेयो टुकडेयां दे बारा टोकरू चुके ।
\s पतरसे दा यीशु जो 'मसीह' स्वकार करणां
\r ( मत्ती 16 : 13-20; मरकुस 8 : 27-30 )
\p
\v 18 जाह्लू यीशु किल्ला बैई नैं प्रार्थना करा दा था कने तिसदे चेले तिस सौगी थे, तां तिन्हीं तिन्हां ते पूछया, “माणु मिन्जो क्या ग्लादे हन ।”
\v 19 तिन्हां यीशु जो ग्लाया, “यूहन्ना बपतिस्मा दैणे आळा कने कोई तां एलिय्याह कने कोई तां एह कि पराणे भविष्यवक्ता च कोई जिंदा होया ।”
\v 20 तिन्हीं तिन्हां ते पूछया, “अपर तुहां मिन्जो क्या ग्लांदे हन?” पतरसें जबाब दित्ता, “परमात्में दा मसीह ।”
\v 21 ताह्लू तिन्हीं तिन्हां जो समझाई नै ग्लाया कि एह कुसी नैं मत दस्सदे ।
\s अपणियां मौती दी भविष्यवाणी
\r ( मत्ती 16 : 21-23; मरकुस 8 : 31-33 )
\p
\v 22 भिरी तिन्हीं ग्लाया, “माणुये दे पुत्तरे तांई जरूरी ऐ कि सैह बड़ा दुख झेलें, कने स्याणे कने प्रधान याजक कने शास्त्री तिसियो घटिया समझी नै मारी दिंगे, कने सैह त्रीये दिने जिंदा हुंगा ।”
\s यीशु मसीह दे पचांह् चलणे दा मतलब
\r ( मत्ती 16 : 24-28; मरकुस 8 : 34 ---9 :1 )
\p
\v 23 तिन्हीं सबना नैं ग्लाया, “जे कोई मिन्जो पचांह् ओणा चाहंदा, तां सैह अपणे आप्पे ते मना करें कने हर रोज अपणियां सूलिया चुकी नैं मिन्जो पचांह् चली पौंयें ।
\v 24 क्जोकि जेह्ड़ा कोई अपणी जान्न बचाणा चाहंगा सैह तिसायो गुआंगा, अपर जेह्ड़ा कोई मिन्जो तांई अपणी जान्न गुआंगा सैह तिसियो बचांगा ।
\v 25 जेह्ड़ा माणु सारे संसारे जो हासल करें कने अपणी जान्न गुआई दैं या तिसादा नकसान भुकतें, तां तिसियो क्या फायदा हुंगा?
\v 26 जेह्ड़ा कोई मिन्जो ते कने मेरियां गल्लां ते शर्मांगा, माणु दा पुत्तर भी, जाह्लू अपणी कने अपणे पिता दे पास्से ते कने पवित्र सुअर्गेदूतां कि महिमा सौगी ओंगा, तां तिसते भी शर्मांगा ।
\v 27 मैं तुहां नैं सच ग्लांदा ऐ, कि जेह्ड़े ऐत्थू खड़ूतेयो हन, तिन्हां च कुच्छ ऐदेय हन कि जेह्ड़े जाह्लू तिकर परमात्में दा राज्ज दिखी नी लैंगे, ताह्लू तिकर मौती दा सुआद नी चखगे ।”
\s यीशु मसीह दा रूप बदली जाणां
\r ( मत्ती 17 : 1-8; मरकुस 8 : 2-8 )
\p
\v 28 तिन्हां गल्लां दे कोई अठां दिनां बाद सैह पतरस, यूहन्ना कने याकूबे जो सौगी लैई करी प्रार्थना करणे तांई प्हाड़े पर गैआ ।
\v 29 जाह्लू यीशु प्रार्थना करा दा ई था, तां तिसदे चेहरे दा रूप बदली गैआ, कने तिसदे कपड़े चिट्टे होई नै चमकणां लग्गे ।
\v 30 कने दिखा, मूसा कने एलिय्याह, एह दो माणु यीशु सौगी गल्लां करा दे थे ।
\v 31 एह महिमा सौगी दुस्से कने तिसदे मरणे दी चर्चा करा दे थे, जेह्ड़ा यरूशलेमे च होणे आळा था ।
\v 32 पतरस कने तिसदे साथी निंदरा नैं भरौयो थे, जाह्लू ठीक तरीके नैं जागे तां तिसदी महिमा कने तिन्हां दूँ माणुआं जो, जेह्ड़े तिस सौगी खड़ूतेयो थे, दिख्या ।
\v 33 जाह्लू सैह तिस अल्ल जाणां लग्गे, तां पतरसें यीशुये नैं ग्लाया, “हे मालक, अहां अल्ल रैहणां खरा ऐ कने अहां तीन मंडप बणांयो, इक्क तिज्जो तांई, इक्क मूसे तांई, कने इक्क एलिय्याह तांई ।” सैह जाणदा नी था कि क्या ग्ला दा ऐ ।
\v 34 पतरस एह ग्ला दा ई था कि इक्क बदळें आई नै तिन्हां जो घेरी लैआ, कने जाह्लू सैह तिस बदळे नैं घिरना लग्गे तां सैह डरी गै ।
\v 35 ताह्लू तिस बदळे च इक्क शब्द निकळेया, “एह मेरा पुत्तर ऐ कने मेरा चुणेया ऐ, तिसदी सुणां ।”
\v 36 एह शब्द ग्लांदे ई यीशु किल्ला रैई गैआ; कने सैह चुप होई गै, कने जेह्ड़ा कुच्छ भी दिख्या था तिसदी चर्चा कुसणे नी कित्ती ।
\s बुरिया आत्मां दे सतायेयो जागते जो ठीक करणां
\r ( मत्ती 17 : 14-18; मरकुस 9 : 14-27 )
\p
\v 37 दूये दिने जाह्लू सैह प्हाड़े ते लुत्थे तां इक्क माणुआं दी बडी भीड़ तिस नैं आई मिली ।
\v 38 कने दिखा, भीड़ा ते इक्क माणु जोरे नैं ग्लाणां लग्गा,“ हे गुरू, मैं तिज्जो नैं विणती करदा ऐ कि मेरे जागते पर दया कर; क्जोकि सैह मेरा इक्क लौता जागत ऐ ।
\v 39 कने दिख, इक्की बुरिया आत्मां तिसियो पकड़ेया ऐ, कने सैह तिसियो मरोड़ा दी ऐ कने सैह मुँमे ते झगुड़े कडा दा ऐ; कने तिसियों मरोड़ी करी बड़िया मुशकला नैं छडदी ऐ ।
\v 40 मैं तेरे चेलयां नैं विणती कित्ती कि इसा बुरिया आत्मां जो कड्डी दैआ, अपर सैह कड्डी नी सके ।”
\v 41 यीशुयें जबाब दित्ता, “हे वेवसुआसियो कने हठीले लोको, मैं काह्लू तिकर तुहां सौगी रैई करी तुहां दी सुणदे रैहणां? अपणे जागते जो मिन्जो अल्ल लिआ ।”
\v 42 सैह ओआ दा ई था कि बुरिया आत्मां तिसियो पटकी करी मरोड़ेया, अपर यीशुयें बुरिया आत्मां जो झिड़केया कने जागते जो खरा करी नै तिसदे बुड़े जो दैई दित्ता ।
\v 43 ताह्लू सारे माणु परमात्में दी महासामर्थ ते हैराण होये ।
\s अपणियां मौती दे बारे च दुवारी भिरी भविष्यवाणी
\r ( मत्ती 17 : 22-23; मरकुस 8 : 30-32 )
\p अपर जाह्लू सारे माणु तिसदेयां कम्मां ते जेह्ड़ा सैह करदा था, हैराण थे, तां तिन्हीं अपणे चेलयां नैं ग्लाया,
\v 44 तुहां तिन्हां सारियां गल्लां पर कनं लग्गा, क्जोकि माणु दा पुत्तर माणुआं दे हत्थे च पकड़ुआया जाणे आळा ऐ ।”
\v 45 अपर सैह ना तां इसा गल्ला जो समझी सके, कने ना ई इसा गल्ला दा भेद पाई सके; कने सैह इसा गल्ला जो पूछणे ते भी डरदे थे ।
\s सबना ते बडा कुण ऐ?
\r ( मत्ती 18 : 1-5; मरकुस 9 : 33-37 )
\p
\v 46 भिरी तिन्हां च एह चर्चा होणां लग्गी कि अहां च बडा कुण ऐ ।
\v 47 अपर यीशुयें तिन्हां दे मने दी गल्ल जाणी लैई ,कने इक्क बच्चा लैई नै अपणे बक्खें खरेड़ी दित्ता,
\v 48 कने तिन्हां ग्लाय ,“जेह्ड़ा कोई मेरे नांये ते इस जागते जो ग्रहण करदा ऐ; कने जेह्ड़ा कोई मिन्जो ग्रहण करदा ऐ, सैह मेरे घल्लणे आळे जो ग्रहण करदा ऐ, क्जोकि जेह्ड़ा कोई तुहां च सबना ते छोटे ते छोटा ऐ, सैई बडा ऐ ।”
\s जेह्ड़ा विरोधे च नी, सैह म्हारी तरफ ऐ
\r ( मरकुस 9 : 38-40 )
\p
\v 49 ताह्लू यूहन्ने ग्लाया, “हे मालक, अहां इक्की माणुये जो तेरे नांये ते दुष्टआत्मां जो कडदे दिख्या, कने अहां तिसियो ना कित्ती क्जोकि सैह अहां सौगी कने तेरे पचांह् नी ओणा चाहंदा था ।”
\v 50 यीशुयें तिन्हां नैं ग्लाया, “तिस जो ना मत करा; क्जोकि जेह्ड़ा तुहां दे विरोधे च नी ऐ, सैह तुहां पास्सें ।”
\s सामरियां दिया बजाह ते यीशु मसीह दा विरोध
\p
\v 51 जाह्लू तिस दे ऊपर चुके जाणे दे दिने पूरे होणे आळे थे, तां तिन्हां यरूशलेम जाणे दा विचार कित्ता ।
\v 52 तिन्हीं अपणे गांह सामरिया देसा दे हर ग्रांऐ च इसा गल्ला दा संदेसा लैई करी माणु घल्ले, कि सैह तिस तांई जगाह त्यार करन ।
\v 53 अपर तिन्हां लोकां तिसियो ओणां नी दित्ता, क्जोकि सैह यरूशलेमे जो जा दा था ।
\v 54 एह दिखी नैं तिसदे चेले याकूब कने यूहन्ने ग्लाया, “हे प्रभु, तू क्या चाहंदा ऐ कि अहां हुक्म दैन, कि अम्बरे ते अग्ग पैई करी तिन्हां जो भस्म करी दैं?”
\v 55 अपर यीशुयें पचांह् मुड़ी करी तिन्हां जो झिड़केया (कने ग्लाया, “तुहां नी जाणदे हन कि तुहां कदेयी आत्मां दे हन । क्जोकि माणुये दा पुत्तर लोकां दी जान्नी लैणां नी अपर बचाणां आया ऐ ।”)
\v 56 कने सैह कुसकी दूये ग्रांये च चली गै ।
\s यीशु मसीह दा चेला बणने दी कीमत
\r ( मत्ती 8 : 19-22 )
\p
\v 57 जाह्लू सैह रस्ते च चलेयो थे, तां कुणकी तिस नैं ग्लाया, “जित्थू जित्थू तू जांगा, मैं तिज्जो पचांह् पचांह् चलगा ।”
\v 58 यीशुयें तिस नैं ग्लाया, “लोमड़ियां दे भट कने अम्बरे दे पंछियां दे अल्ले होंदे हन, अपर माणुये दे पुत्तरे जो मुँडे ढकणे जो भी जगाह नी ऐ ।”
\v 59 यीशुयें दूये नैं ग्लाया, “मिन्जो पचांह् चली पौ ।” तिन्हीं ग्लाया, “हे प्रभु मिन्जो पैहलें घरेयो जाणां दैआ कि मैं अपणे बुड़े जो दबी ओयें ।”
\v 60 तिन्हीं तिस नैं ग्लाया ,“मरेयां जो अपणे मुड़दे दबणां दैआ, अपर तू जाई नै परमात्में दे राज्जे दी काहणी सणां ।”
\v 61 इक्की होरनी भी ग्लाया ,“हे प्रभु, मैं तिज्जो पचांह् चली पोंगा; अपर पैहलें मिन्जो घरेयो जाणां दैआ कि मैं घरे देहयां माणुआं ते विदा लैई ओयें ।”
\v 62 यीशुयें तिस नैं ग्लाया, “जेह्ड़ा कोई अपणां हत्थ हला पर रखी नैं पचांह् दिखदा ऐ, सैह परमात्में दे राज्जे जोग्गा नी ऐ ।
\c 10
\s सत्तर चेलयां जो घल्लणां
\p
\v 1 इन्हां गल्लां दे बाद प्रभुयें होर सत्तर माणु नियुक्त कित्ते, कने जिस -जिस सैहरे कने जगाह जो सैह अप्पु जाणे आळा था, तित्थु तिन्हां जो दो-दो करी नैं अप्पु ते पैहलें घल्ले ।
\v 2 यीशुयें तिन्हां नैं ग्लाया, “पकयो खेत मते हन, अपर मजदूर थोड़े हन; तिस तांई खेते दे मालके नैं विणती करा कि सैह अपणे खेतां बढ़णयो होर मजदूर घल्ली दैं ।
\v 3 जा, दिखा, मैं तुहां जो भेडां साइआं भेड़ियां दे बिच घल्लदा ऐ ।
\v 4 इसतांई ना बटुआ, ना झोली, ना जूते लैआ; कने ना रस्ते च कुसियो नमस्कार करा ।
\v 5 जिस भी घरे च जा, पैहलें ग्ला, कि तिस घरे च कल्याण होयें ।'
\v 6 जे तिस घरे च कोई कल्याणे जोग्गा हुंगा, तां तुहां दा कल्याण तिस पर हुंगा, नी तां तुहां अल्ल वापस ओंगा ।
\v 7 तुहां तिस ई घरे च रैह्आ, कने जेह्ड़ा कुच्छ भी तिन्हां ते मिलें, सैह ही खा पीयें, क्जोकि मजदूर जो अपणी दिहाड़ी मिलणी चाइदी; घर -घर नी घूमणां ।
\v 8 जिस भी सैहरे जो जा, कने तित्थु दे माणु तुहां जो रोकन, तां जेह्ड़ा कुच्छ भी तुहां सामणे रखेया सैई खा ।
\v 9 तित्थु दे बमारां जो ठीक करा कने तिन्हां नैं ग्ला, 'परमात्में दा राज्ज तुहां अल्ल आई रैह्आ ऐ ।
\v 10 अपर जिस भी सैहरे च जा, कने तित्थु दे माणु तुहां जो ग्रहण ना करन, तां तिन्हां दे बजारां च जाई नै ग्ला,
\v 11 तुहां दे सैहरे दी धूड़ा भी, जेह्ड़ी अहां देहयां पैरां च लगियो ऐ, अहां तुहां सामणे झाड़ी दिदें हन; तमी एह समझी लैआ कि परमात्में दा राज्ज तुहां अल्ल ओआ दा ऐ ।
\v 12 मैं तुहां नैं गलांदा ऐ कि तिस दिन तिस सैहरे दी हालत कने सदोमे दी हालत ज्यादा सहणे जोग्गी होंगी ।
\s वेवसुआसी सैहरां जो हाय
\r ( मत्ती 11 : 20-24 )
\p
\v 13 “हाय खुराजीन । हाय बैतसैदा जेह्ड़े सामर्थी दे कम्म कित्ते गै, जे सैह सूर कने सैदा च कित्ते जांदे तां टाट उढी करी कने धूड़ी च बैई करी तिन्हां काह्लू दा मन बदली लैआ हुंदा ।
\v 14 अपर न्याय दे दिने तुहां दी हालत कने सूर कने सैदा दी हालत जादा सैहणे जोग्गी होंगी ।
\v 15 कने हे कफरनहूम सैहर, क्या तू सुअर्गे तिकर ऊचा किता जांगा? तू तां अधोलोक तिकर थलैं जांगा ।
\v 16 “जेह्ड़ा तुहां दी सुणदा ऐ, सैह मेरी सुणदा ऐ, कने जेह्ड़ा तुहां जो घटिया जाणदा ऐ, सैह मिन्जो घटिया जाणदा ऐ; कने जेह्ड़ा मिन्जो घटिया जाणदा ऐ; सैह मेरे घल्लणे आळे जो घटिया जाणदा ऐ ।”
\s सत्तरां चेलयां दा वापस ओणां
\p
\v 17 जाह्लू सैह सत्तर चेले खुशी मनादे वापस आये कने ग्लाणां लग्गे, “हे प्रभु तेरे नांये ते दुष्टआत्मां भी अहां दे वशे च हन ।”
\v 18 यीशुयें तिन्हां नैं ग्लाया, “मैं सैताने जो बिजळी साइआं सुअर्गे ते पोंदा दिखा दा था ।
\v 19 दिखा, मैं तां तुहां जो सरपां कने डगुआं जो चिळणे दा, कने दुशमणा दी सारी सामर्थी पर हक्क दित्त्या ऐ; कने कुसा भी चीज्जा ते कोई नकसान नी हुंगा ।
\v 20 तमी इसते खुश मत होया कि आत्मां तुहां दे वशे च हन, अपर इसते खुश होया कि तुहां दे नां सुअर्गे च लिखेयो हन ।”
\s यीशु मसीह दा खुश होणां
\r ( मत्ती 11 : 25-27; 13 : 16,17 )
\p
\v 21 तिसा घड़िया सैह पवित्र आत्मां च होई नै खुशीया कने भरौई गैआ, कने ग्लाया, “हे पिता, सुअर्ग कने धरतिया दे प्रभु, मैं तेरा धन्यवाद करदा ऐ कि तुहां तिन्हां सारियां गल्लां जो अक्लमंदा कने समझदारां ते छपाई नैं रखेया, कने जागतां पर प्रकट कित्ता । हां, हे पिता, क्जोकि तुहां जो ऐही खरा लग्गा ।
\v 22 मेरे पितें मिन्जो सब कुच्छ दित्या ऐ; कने कोई नी जाणदा कि पुत्तर कुण ऐ सिर्फ पिता, कने पिता कुण ऐ एह भी कोई नी जाणदा सिर्फ पुत्तरे दे कने सैह जिस पर पुत्तर तिसियो प्रकट करणां चाहंदा ।”
\p
\v 23 ताह्लू चेलेयां दे पास्सें मुड़ी करी किल्ले च ग्लाया, “धन हन सैह अखी, जेह्ड़ियां इन्हां गल्लां जो तुहां दिखा दे हन कने दिखदियां हन ।
\v 24 क्जोकि मैं तुहां नैं ग्लांदा ऐ कि मतेआं भविष्यवक्ता कने राजेयां नैं चाया कि जेह्ड़ियां गल्लां तुहां दिखा दे हन दिखन अपर नी दिखियां, कने जेह्ड़ियां गल्लां तुहां सुणदे हन सुणन अपर नी सुणियां ।
\s दयालू सामरी माणुये दा उदारण
\p
\v 25 कने दिखा, “इक्क कानून बनाणे आळा उठेया कने एह ग्लाई नैं तिसदी परीक्षा करणां लग्गा, हे गुरू, सदा दी जिन्दगी हासल करणे तांई मैं क्या करें?”
\v 26 यीशुयें तिस नैं ग्लाया, “कानून च क्या लिख्या ऐ? तू किआं पढ़दा ऐ?”
\v 27 तिन्हीं जबाब दित्ता, “तू प्रभु अपणे परमात्में नैं अपणे सारे मने कने सारे प्राण कने अपणी सारी शक्तिया कने अपणी सारिया अक्ला दे सौगी प्यार रख, कने अपणे प्ड़ेसिये नैं अप्पु साइआं प्यार रख ।”
\v 28 यीशुयें तिस नैं ग्लाया, “तैं ठीक जबाब दित्ता, ऐही कर तां तैं जिंदे रैहणां ।”
\v 29 अपर तिन्हीं अपणे आप्पे जो धर्मी ठहराणे दी इच्छा ते यीशुये ते पूछया, “तां मेरा प्ड़ेसी कुण ऐ?”
\v 30 यीशुयें जबाब दित्ता, “इक्क माणु यरूशलेमे ते यरीहो जो जांदा था कि डाकुआं पकड़ी नैं तिसदे कपड़े खोली लै, कने मारी जक्की नैं अधमरा छड्डी नै चली गै ।
\v 31 कने इआं होया कि तिस रस्ते ते इक्क याजक जा दा था, अपर तिसियो दिखी नैं कतराई करी चली गैआ ।
\v 32 इस तरीके नैं इक्क लेवी तिसा जगाह च आया, सैह भी तिस दिखी नैं कतराई करी चली गैआ ।
\v 33 अपर इक्क सामरी यात्री तिसा जगाह ते निकळेया, कने तिन्हीं तिसियो दिखी करी तरस खादा ।
\v 34 तिन्हीं तिस अल्ल आई करी तिसदे जख्मां पर तेल कने दाखरस लगाई नैं पट्टियां बनियां कने अपणे घोड़े पर बैठाई नै सराई च लैई गैआ कने तिसदी सेवा सुवा कित्ती ।
\v 35 दूये दिने तिन्हीं दो दीनार कड्डी नै सराई दे मालके जो दित्ते, कने ग्लाया, तिसदी सेवा सुवा करेंयां, कने जेह्ड़ा कुछ तेरा होर लगगा, सैह मैं वापस ओणे पर तिज्जो दैई दिंगा ।
\v 36 हुण तेरिया समझा च जेह्ड़ा डाकुआं पकड़ेया कने लूटी लैआ था, तिन्हां त्रीनों च तिसदा प्ड़ेसी कुण होया?”
\v 37 तिन्हीं ग्लाया, “सैई जिन्हीं तिस पर दया कित्ती ।” यीशुयें तिस नैं ग्लाया, “जा, तूमी एह ई कर ।”
\s मार्था कने मरियमा दे घरें यीशु मसीह
\p
\v 38 जाह्लू सैह चलेयो थे तां इक्की ग्रांये च गैआ, कने मार्था नांये दी इक्की जणांसा कने तिसियो अपणे घरेयो सदेया ।
\v 39 मरियम नांये दी तिसा दी इक्क बैहण थी सैह प्रभू दे चरणां च बैई करी तिसदा वचन सुणांदी थी ।
\v 40 अपर मार्था सेवा करदे-करदे परेशान होई गैई, कने यीशु अल्ल आई नैं ग्लाणां लग्गी, हे प्रभु ,क्या तिज्जो मेरी कुच्छ भी चिंता नी कि मेरीया बैहणी मिन्जो सेवा करणे तांई किल्लिया छड्डी दित्ता? हुण इसा जो ग्ला कि मेरी मदद कर ।”
\v 41 प्रभुयें तिसा जो जबाब दित्ता, “मार्था, हे मार्था तू मतिआं गल्लां दी चिंता करदी कने घबरांदी ऐ ।
\v 42 अपर इक्क गल्ल जरूरी ऐ, तिस उतम हिस्से जो मरियमा चुणी लैआ ऐ जेह्ड़ा तिसा ते खोता नी जांगा ।
\c 11
\s चेलयां जो प्रार्थना करणां सखाणां
\r ( मत्ती 6 : 9-13 )
\p
\v 1 यीशु कुसी जगाह पर प्रार्थना करा दा था । जाह्लू सैह प्रार्थना करी बैठा तां तिसदे चेलयां च इक्की चेलें ग्लाया, “हे प्रभु, जिआं एह यहून्ना अपणे चेलयां जो प्रार्थना करणां सखाया तिआं ई तू अहां जो भी सखाई दै ।
\p
\v 2 यीशुयें तिन्हां नैं ग्लाया, “जाह्लू तुहां प्रार्थना करन तां ग्ला :
\q ‘हे पिता, तेरा नां पवित्र मनेया जां, तेरा राज्ज ओयें ।
\q
\v 3 'अहां दी दिन भर दी रोटी हर दिन अहां जो दैआ कर,
\q
\v 4 'कने अहां दे पापां जो माफ कर, क्जोकि अहां भी अपणे हर इक्की अपराधिये जो माफ करदे हन, कने अहां जो परीक्षा च मत पा ।”
\s प्रार्थना दे बारे च यीशु मसीह दी शिक्षा
\r ( मत्ती 7 : 9-13 )
\p
\v 5 ताह्लू यीशुयें तिन्हां नैं ग्लाया, “तुहां च कुण ऐ कि जिसदा इक्क साथी होयें, कने सैह आधिया राती जो तिस अल्ल जाई करी तिस नैं ग्ला, हे साथी; मिन्जो तीन रोटियां दै ।
\v 6 क्जोकि इक्क यात्री साथी मिन्जो अल्ल आया ऐ, कने तिस अल्ल रखणे तांई मिन्जो अल्ल कुच्छ नी ऐ ।
\v 7 कने सैह अंदरा ते जबाब दैं, 'मिन्जो दुख मत दै; हुण तां दुरआजा बंद ऐ कने मेरा जागत मिन्जो सौगी विस्तरे च ऐ तिस तांई मैं तिज्जो उठी नैं दैई नी सकदा?”
\v 8 मैं तुहां नैं ग्लांदा ऐ, जे तिसदा साथी होणे पर भी तिसियो उठी नैं ना दैं तमी तिसदी शर्म छड्डी नैं मगणे दिया बजाह ते तिसियो जितणी जरूरत होयें उतणी ई उठी नै दिंगा ।
\v 9 कने मैं तुहां नैं ग्लांदा ऐ कि मंगगे तां तुहां जो दित्ता जांगा; तोपगे, तां तुहां पांगे; ठोरगे तां तिस तांई खोलेया जांगा ।
\v 10 क्जोकि जेह्ड़ा कोई मंगदा ऐ, तिसियो मिलदा ऐ; कने जेह्ड़ा तोपदा ऐ, सैह पांदा ऐ; कने जेह्ड़ा ठोरदा ऐ, तिस तांई खोलेया जांगा ।
\v 11 तुहां च ऐदेया कुण पिता हुंगा, कि जाह्लू तिसदा पुत्तर रोटी मंगे, तां तिसियो पत्थर दैं; या मच्छी मंगे, तां मच्छियां दे बदले तिसियो सर्प दैं?
\v 12 या अंडा मंगे तां तिसियो डंग्गु दैं?
\v 13 कने जाह्लू तुहां बुरे होई नैं अपणे बच्चेयां जो खरियां चीज्जां दैणां जाणदे, तां सुअर्गीय पिता भी अपणे मंगणे आळे जो पवित्र आत्मां क्जो नी दिंगा ।”
\s यीशु मसीह कने बालजबूल सैतान
\r ( मत्ती 12 : 22-30; मरकुस 3 : 20-27 )
\p
\v 14 भिरी तिन्हीं इक्क गूंगिया आत्मां जो कडेया । जाह्लू गूंगी आत्मां निकळी गैई तां गूंगा ग्लाणां लग्गा, कने माणु हैराण होये ।
\v 15 अपर तिन्हां च कुच्छना माणुआं ग्लाया ,“एह तां सैताने नां दे दुष्टआत्मां दे राजे 'बालजबूल' दिया मदता ते दुष्टआत्मां जो कडदा ऐ ।”
\v 16 होरना तिसदी परीक्षा करणे तांई तिसते अम्बरे दा इक्क नशाण मंगेया ।
\v 17 अपर यीशुयें तिन्हां दे मनां दियां गल्लां जाणी करी तिन्हां नैं ग्लाया, “जिस-जिस राज्जे च बैर हुंदा ऐ, सैह राज्ज उजड़ी जांदा ऐ; कने जिस घरे च बैर हुंदा ऐ, सैह घर भी उजड़ी जांदा ऐ ।
\v 18 जे सैतान अपणां ई विरोधी होई जां, तां तिसदा राज्ज किआं बणी रैहणां? क्जोकि तुहां मेरे वारे च तां गलांदे हन कि एह सैताने दिया मदता ते दुष्टआत्मां जो कडदा ऐ ।
\v 19 भला जे मैं सैतान दी मदता ते दुष्टआत्मां जो कडदा ऐ, तां तुहां दी औलाद कुसी दी मदता नैं कडदे हन?
\v 20 अपर जे मैं परमात्में दी सामर्थी नैं दुष्टआत्मां जो कडदा ऐ, तां परमात्में दा राज्ज तुहां अल्ल आई रैह्आ ऐ ।
\v 21 जाह्लू ताकतवर माणु हत्थयारा बन्नी नै अपणे घरे दा पैहरा करदा ऐ, तां तिसदी धन दौलत बची रैंह्दी ऐ ।
\v 22 अपर जाह्लू तिसते बधी करी कोई होर ताकतवर युद्ध करी नैं जीती लैंदा, तां तिसदे सैह हत्थयार जिन्हां पर तिसदा भरोसा था, खोई लैंदा कने तिसदिया धन दौलता लूटी नैं बंडी दिंदा ऐ ।
\v 23 जेह्ड़ा मिन्जो सौगी नी सैह मेरे विरोधे च ऐ, कने जेह्ड़ा मिन्जो सौगी नी बटीणदा सैह रंगाड़दा ऐ ।
\s अधूरा सुधार मुसीबता दा घर
\r ( मत्ती 12 : 43-45 )
\p
\v 24 “जाह्लू दुष्टआत्मां माणु ते निकळी जांदी ऐ तां सुकिया जगाह पर आराम करणे जो तोपदी रैंह्दी ऐ, कने जाह्लू नी मिलदा तां ग्लांदी ऐ, 'मैं अपणे तिस घरे जो जित्थू ते निकळियो थी चली जांगी ।
\v 25 कने आई नैं तिसियो झाड़ेया झड़ाया कने सज्या सजाया पांदी ऐ ।
\v 26 ताह्लू सैह जाई नैं अपणे ते बुरी सत होर आत्मां जो अप्पु सौगी लैई ओंदी, कने सैह तिस च समाई नै वास करदी ऐ, कने तिस माणुये दी हालत पैहले ते बुरी होई जांदी ऐ ।”
\s धन कुण ऐ ?
\p
\v 27 जाह्लू सैह एह गल्लां ग्ला दा ही था तां माणुआं दी भीड़ा च कुणकी जणांसा जोर नैं ग्लाया, “धन ऐ सैह गर्भ जिस च तू रैह्आ कने सैह चिचू जेह्ड़ा तैं पितेया ।”
\v 28 तिन्हीं ग्लाया, “हाँ, अपर धन सैह हन जेह्ड़े परमात्में दा वचना जो सुणदे कने मनदे हन ।”
\s सुअर्गीय नशाणे दी मांग
\r ( मत्ती 12 : 38-42 )
\p
\v 29 जाह्लू माणुआं दी बड़ी भीड़ किट्ठी होंदी जांदी थी तां सैह ग्लाणां लगा, “इस जुगे दे माणु बुरे हन: सैह नशाण तां पांदे हन; अपर योना दे नशाणा छड्डी नैं होर कोई नशाण तिन्हां जो नी दित्ता जांगा ।
\v 30 जिआं योना नीनवे दे लोकां तांई नशाण ठहरेया, तिआं ई माणुये दा पुत्तर भी तिस जुगे दे लोकां तांई ठेहरणा ।
\v 31 दक्षिण देशे दिया राणिया न्याय दे दिने इस बग्ते दे माणुआं सौगी उठी करी तिन्हां जो दोषी ठेहरांगी, क्जोकि सैह सुलेमान दा ज्ञान सुणने जो धरतिया दे पास्से ते आई, कने दिखा, ऐत्थू सैह ऐ जेह्ड़ा सुलेमाने ते बडा ऐ ।
\v 32 नीनवे दे माणु न्याय दे दिने इस बग्ते दे लोकां सौगी खड़ौई नै, तिन्हां जो दोषी ठहरांगे; क्जोकि तिन्हां योना दा प्रचार सुणी नैं मन बदलेया था कने दिखा, ऐत्थू सैह ऐ जेह्ड़ा योना ते भी बडा ऐ ।
\s शरीरे दा दिय्या
\r ( मत्ती 5 : 15; 6 : 22,23 )
\p
\v 33 “कोई माणु दिय्ये बाळी करी तलघरे च या भांडे थलैं नी रखदा अपर उचिया जगाह रखदा ऐ कि अंदर ओणेआळे परगड़े जो दिखन ।
\v 34 तेरे शरीरे दा दिय्या तेरी अख ऐ, इसतांई एह जाह्लू तिकर तेरी अख साफ ऐ तां तेरा सारा शरीर भी परगड़ा ऐ; अपर जाह्लू सैह बुरी ऐ तां तेरा शरीर भी नैहरे साइआं ऐ ।
\v 35 इस तांई चुकनै रैहणां कि जेह्ड़ा परगड़ा तिज्जो च ऐ सैह नैहरा नी होई जां ।
\v 36 इसतांई जे तेरा सारा शरीर परगड़ा होयें कने तिसदा कोई हिस्सा नैहरा नी रैंह् तां सारे दा सारा ऐदेया परगड़ा हुंगा, जिआं तिस बग्त हुंदा ऐ जाह्लू दिय्या अपणियां लौई ते तिज्जो लौ दिंदा ऐ ।”
\s शास्त्रियां कने फरीसियां ते चुकनै रैह्आ
\r ( मत्ती 23 : 1-36; मरकुस 12 : 38-40 )
\p
\v 37 जाह्लू सैह गल्लां करा दा था ताह्लू कुणकी फरीसियें तिस नैं विणती कित्ती मिन्जो अल्ल खाणां खाई लै ।सैह अंदर जाई करी खाणां खाणां बैठा ।
\v 38 फरीसियां जो एह दिखी नैं हैरानी होई कि तिन्हीं खाणां खाणे पैहलें नौह्ता नी ।
\v 39 प्रभुयें तिस नैं ग्लाया, “हे फरीसियो, तुहां कटोरे कने थाळिया जो उपरे-उपरे ते तां माजदे हन, अपर तुहां दे अंदर नैहरा कने बुराई भरौईयो ऐ ।
\v 40 हे वेअक्लेयो जिन्हीं बाहरे दा हिस्सा बणांंया ऐ, क्या तिन्हीं अंदरे दा हिस्सा नी बणांंया?
\v 41 अपर हां, अंदरे आळी चीज्जां जो दान करी दैआ, तां दिखा, सब कुच्छ तुहां तांई खरा होई जांगा ।
\p
\v 42 “अपर हे फरीसियों, तुहां पर हाय, तुहां पुदीने, कने ब्रह्मी दा कने हर तरांह दे साग- सब्जिया दा दसमा हिस्सा दिंदे हन, अपर न्याय जो कने परमात्में दे प्यारे जो टाळी दिंदे हन; चाइदा तां था कि तिन्हां जो भी करदे रैंह्दे कने तिन्हां जो भी नी छडदे ।
\v 43 हे फरीसियो, तुहां जो हाय ! तुहां आराधनालयां च जरूरी-जरूरी आसन कने बाजारां च नमस्कार चाहंदे हन ।
\v 44 हाय तुहां पर ! क्जोकि तुहां तिन्हां लुकियां कब्रा साइआं हन, जिन्हां पर माणु चलदे हन अपर नी जाणदे ।”
\p
\v 45 ताह्लू इक्क कानून बनाणे आळें तिस जो जबाब दित्ता, हे गुरू, इन्हां गल्लां ग्लाई नैं तू म्हारी निंदा करदा ऐ ।”
\v 46 तिन्हीं ग्लाया; “हे कानून बनाणे आळेयो तुहां जो भी हाय ! तुहां शरीरे दे बोझ हन जिन्हां जो चुकणा मुशकल ऐ, माणुये उपर लददे हन अपर तुहां अप्पु तिन्हां बोझा जो अपणियां इक्की उगली नैं भी नी छूदें हन ।
\v 47 हाय तुहां पर ! तुहां तिन्हां भविष्यवक्ता दी कब्रां बणांदे हन, जिन्हां जो तुहां दे ई बाप दादुआं नैं मारी दित्या था ।
\v 48 कने तुहां गवाह हन, कने अपणे बाप-दादुआं दे कम्मां ते सहमत हन; क्जोकि तिन्हां तिन्हां जो मारी दित्या कने तुहां तिन्हां दियां कब्रां बणांदे हन ।
\v 49 इसतांई परमात्में दा ज्ञान भी दस्सदा ऐ, 'मैं तिन्हां अल्ल भविष्यवक्तां जो कने स्याणेयां जो घल्लगी, कने सैह तिन्हां च कुच्छना जो मारी दिंदा ऐ, कने कुच्छना जो सतांगे ।'
\v 50 तांकि जितणे भी भविष्यवक्तां दा खून संसारे दी सृष्टिया ते बहाया गैआ ऐ, सारेयां दा लेखा इस ताई जुगें दे लोकां ते लैआ जां :
\v 51 हाबीले दी हत्या ते लैई करी जकरियाह दी हत्या तिकर, जेह्ड़ा वेदी कने मंदरे दे बिच मारेया जांगा । मैं तुहां नैं सच ग्लांदा ऐ इन्हां सारेयां दा लेखा तिस बग्ते दे लोकां ते लैआ जांगा ।
\v 52 हे कानून बनाणे आळेयो हाय तुहां पर ! तुहां अल्ल ज्ञान तां ऐ, इसतांई ना तां तुहां परमात्में दे राज्जे च हाजर होंदे कनेजेह्ड़े कि इस च हाजर होणा चाहंदे हन तिन्हां जो तुहां हाजर होणां नी दिंदे ।”
\p
\v 53 जाह्लू यीशु तित्थु ते चली गैआ, तां शास्त्री कने फरीसी बुरी तरांह तिसदे पचांह् पैई गै कने छेड़णां लग्गे कि यीशु तिन्हां दे सुआलां दा जबाब दैं,
\v 54 कने ताका च लग्गी रैह कि तिसदे मुँमे दी कोई गल्ल पकड़न ।
\c 12
\s पाखंड दे बरखलाफ चतौनी
\r ( मत्ती 10 : 26,27 )
\p
\v 1 इतणे च जाह्लू हजारां माणुआं दी भीड़ लग्गी गैई, ऐत्थू तिकर कि सैह इक्की-दूये परांलें चढ़णा लग्गी पैयो थे, ताह्लू यीशु सबते पैहलें अपणे चेलेयां नैं ग्लाणां लग्गा, “फरीसियां दे डोंगी आळे खमीरे ते चुकनै रैह्नेयों ।
\v 2 कुच्छ भी ढकेया नी जेह्ड़ा खोलेया नी जांगा, कुच्छ भी छुपेया नी ऐ जेह्ड़ा जाणेया नी जांगा ।
\v 3 इस तांई जेह्ड़ा किच्छ तुहां नैहरे च ग्लाया ऐ, सैह परगड़े च सुणया जांगा, कने जेह्ड़ा तुहां कमरेयां च कनांं कनं ग्लाया ऐ, सैह छती पर चढ़ी करी प्रचार कित्ता जांगा ।
\s परमात्में ते डरा?
\r ( मत्ती 10 : 28,31 )
\p
\v 4 “मैं तुहां नैं जेह्ड़े मेरे साथी हन ग्लांदा ऐ कि जेह्ड़े शरीरे जो मारदे हन अपर तिसदे पचांह् होर कुच्छ नी करी सकदे, तिन्हां ते मत डरा ।
\v 5 मैं तुहां जो समझांदा कि तुहां जो कुसते डरणां चाइदा, मरणे ते बाद जिस जो नरके च पाणे दा हक्क ऐ, तिस ते डरा, हाँ मैं तुहां नैं ग्लांदा तिस ते डरा ।
\v 6 क्या दो पैसे पंज चिड़ियां नी बिकदियां? तमी परमात्मां तिन्हां च इक्की जो भी नी भुलदा ।
\v 7 तुहां दे मुँडे दे सारे बाळ भी गिणयो हन, इस तांई डरा मत, तुहां मतिआं चिड़ियां ते बधी करी हन ।
\s यीशु मसीह जो मना चाऐ मत मना
\r ( मत्ती 10 : 32,33; 12 : 32; 10 : 19,20 )
\p
\v 8 “मैं तुहां नैं ग्लांदा ऐ जेह्ड़ा कोई मिन्जो माणुआं सामणे मनी लैंगा तिस माणुये दा पुत्तर भी परमात्में दे सुअर्गे दूतां सामणे मनी लैंगा ।
\v 9 अपर जेह्ड़ा माणुआं दे सामणे नकारी दिंगा सैह मैं परमात्में दे सुअर्ग दूतां सामणे नकारी दैणां ।
\p
\v 10 “जेह्ड़ा कोई माणुये दे पुत्तरे दे विरोधे च कोई गल्ल बोलें, तिसदा सैह अपराध माफ कित्ता जांगा, अपर जेह्ड़ा कोई पवित्र आत्मां दी निंदा करें, तिसदा अपराध माफ नी कित्ता जांगा ।
\p
\v 11 “जाह्लू माणु तुहां जो सभा कने हाकमां कने अधिकारियां सामणे लैई जान, तां चिंता मत करणां कि अहां कुस तरीके नैं या क्या जबाब दिंगे कने क्या ग्लांगे ।
\v 12 क्जोकि पवित्र आत्मां तुहां जो तिस बग्त तुहां जो सखाई दिंगा कि क्या ग्लाणां चाइदा ।”
\s इक्क मीर मुर्ख माणुये दा उदारण
\p
\v 13 भिरी भीड़ा च इक्की माणुयें तिस नैं ग्लाया, “हे गुरू, मेरे भाऊये जो ग्ला कि बुड़े दी जायदात मिन्जो सौगी बंडी लैं ।”
\v 14 यीशुयें तिन्हां नैं ग्लाया, “हे माणु, कुणी मिन्जो तुहां दा न्यायी या बडणे आळा नियुक्त कित्या ऐ?”
\v 15 कने तिन्हीं तिन्हां नैं ग्लाया, “चुकनै रैह्आ, कने हर तरांह दे लालचे ते कने अपणे आप्पे जो बचाई रखा; क्जोकि कुसी दी जिन्दगी तिसदी जायदाता दी बहुतायत नैं नी हुंदा ।”
\v 16 यीशुयें तिन्हां नैं इक्क उदारण ग्लाया :कुसी अमीरे दिया जमीना च बड़ा अनाज होया ।
\v 17 ताह्लू सैह अपणे मने च सोचणां लग्गा, 'मैं क्या करें क्जोकि मिन्जो अल्ल जगाह नी जित्थू मैं अपणां अनाज दान करें ।'
\v 18 कने तिन्हीं ग्लाया, 'मैं एह करगा मैं अपणे पेड़ूयां तोड़ी करी तिन्हां ते बडा बणांगां; कने तित्थु अपणां सारा अनाज कने धन दौलत रखगा;
\v 19 कने अपणे प्राणा नैं ग्लांगा कि प्राण, तिज्जो तांई मते सालां तांई धन दौलत रखियो ऐ; चैन कर, खा पी कने सूखे नैं रैह ।'
\v 20 अपर परमात्में तिस नैं ग्लाया, 'हे मुर्ख ! इसा राती ई तेरे प्राण तिज्जो ते लैई लै जांगे; ताह्लू जेह्ड़ा किच्छ तैं कठेरेया सैह कुसदा हुंगा?'
\v 21 तदेया ई सैह माणु भी ऐ जेह्ड़ा अपणे तांई धन कठेरदा ऐ, अपर परमात्में दिया नजरा च अमीर नी ।”
\s परमात्में पर भरोसा रखा
\r ( मत्ती 6 : 25-34 )
\p
\v 22 भिरी तिन्हीं अपणे चेलयां नैं ग्लाया, “इस तांई मैं तुहां नैं ग्लांदा ऐ, अपणे प्राणा दी चिंता मत करा कि अहां क्या खांगे; ना अपणे शरीरे दी चिंता कि क्या पैहनंगे ।
\v 23 क्जोकि खाणे ते प्राण कने कपड़ेयां ते शरीर बधी नैं ऐ ।
\v 24 कोगलेयां पर ध्यान दैआ; सैह ना तां बांदे हन, ना बडदे; ना तिन्हां अल्ल भंडार कने ना तां पेड़ू हुंदा ऐ; तमी परमात्मां तिन्हां जो पाळदा ऐ । तुहां दी कीमत इन्हां पंछियां ते भी जादा ऐ ।”
\v 25 तुहां च ऐदेया कुण ऐ जेह्ड़ा चिंता करी नैं अपणी उमरा च इकक घड़ी भी बधाई सकदा ऐ?
\v 26 इस तांई जे तुहां सारेयां ते छोटा कम्म भी नी करी सकदे, तां होरनी गल्लां तांई कोई चिंता करदे हन?
\v 27 जंगली फूलां दे रूखां पर ध्यान करा कि सैह किआं फुलदे हन :सैह ना मेहणत करदे, ना कटदे हन; तमी मैं तुहां जो ग्लांदा ऐ कि सुलेमान भी अपणी पूरी वादशाही जिन्दगिया च इन्हां फूलां साइआं नी सज्जी सकेया ।
\v 28 इस तांई परमात्मां मैदाने दे घाहे जो, जेह्ड़ा अज्ज ऐ कल भाड़े च झोकी दित्ता जांगा, ऐदेया पैहणदा ऐ; तां हे वेवसुआसियो सैह तुहां जो क्जो नी पैहनांगा?
\v 29 कने तुहां इसा गल्लां दी तोपा च मत रैह्आ कि क्या खांगे क्या पींगे कने ना शक करा ।
\v 30 क्जोकि संसारे दी जातिआं इन्हां सारियां चीज्जां दियां तोपा च रैंह्दियां हन कने तुहां दा पिता जाणदा ऐ तुहां जो इन्हां चीज्जां दी जरूरत ऐ ।
\v 31 अपर परमात्में दे राज्जे दी तोपा च रैह्आ तां एह चीज्जां भी तिज्जो मिली जागियां ।
\s सुअर्गीय धन दौलत
\r ( मत्ती 6 : 19-21 )
\p
\v 32 “हे छोटे झुण्ड, मत डर; क्जोकि तेरे पिता जो एह भांदा ऐ, कि तिज्जो राज्ज दैं ।
\v 33 अपणिया धन दौलता बेची करी दान करी दैआ; अपणे बासती ऐसे बटुये बणां जेह्ड़े पराणे नी होंदे, ग्लाणे दा मतलब एह ऐ कि सुअर्गे च इतणा धन किट्ठा करा जेह्ड़ा घटदा नी कने जिस अल्ल चोर जांदा, कने कीड़ा नी लगदा ।
\v 34 क्जोकि जित्थू तेरा धन ऐ तित्थु तेरा मन भी लगेया रैंह्गा ।
\s जागदे रैह्आ
\p
\v 35 “तुहां दा लक्क बन्नेयां रैंह् कने तुहां दे दिय्ये बळदे रैह्न ।
\v 36 कने तुहां तिन्हां माणुआं साइआं बणा, जेह्ड़े अपणे मालके दे इंतजारे च रैंह्दे हन कि सैह व्याहे ते काह्लू वापस ओंगा, कि जाह्लू सैह आई नैं दुरआजे ठोरें तां इक्कदम तिस तांई खोली दै ।
\v 37 धन हन सैह दास जिन्हां जो मालक आई नै जागदे दिखें : मैं तिज्जो नैं सच ग्लांदा कि सैह लक्के बन्नी करी खाणां खुआणा बैठांगा, कने बक्खें आई नै तिन्हां दी सेवा करगा ।
\v 38 जे सैह अधिया राती या भ्यागा दे बग्त आई नै जागदे दिखें, तां सैह दास धन हन ।
\v 39 अपर तू एह जाणी रख कि जे घरे दा मालक जाणदा कि चोर कुस बग्त ओंगा, तां जागदा रैंह्दा अपणे घरे च सेंध नी लगणा दिंदा
\v 40 तूंमी त्यार रैंह् :क्जोकि जिस बग्त तू सोचदा भी नी, तिस बग्त ई माणु दा पुत्तर आई जागां ।”
\s वसुआसी कने वेवसुआसी दास
\r ( मत्ती 24 : 45-51 )
\p
\v 41 ताह्लू पतरसें ग्लाया, “हे प्रभु क्या एह उदारण तैं अहां नैं ग्लादा कि सबना नैं ग्लादा ऐ ।”
\v 42 प्रभुयें ग्लाया, “सैह वसुआसे जोग्गा कने अक्लमंद भंडारी कुण ऐ, जिसदा मालक दासां चाकरां पर सरदार बणांंया कि तिन्हां जो खाणे दी समग्री दैं ।
\v 43 धन ऐ सैह दास, जिसियो तिसदा मालक आई नै एह देहया ई करदे पां,
\v 44 मैं तुहां नैं सच ग्लांदा ऐ, सैह तिसियो अपणी सारिया धन दौलता दा हक्कदार बणांगा ।
\v 45 अपर जे सैह दास सोचणां लग्गा कि मेरे मालके ओणे च देर करा दा ऐ, कने दासां कने दासियां जो मारणां-पिटणा लग्गा, कने खाणां-पीणा कने पियक्कड़ होणां लग्गा ।
\v 46 तां तिस दासे दा मालक ऐसे दिने ओंगा, जाह्लू सैह तिसदा इंतजार नी करा दा होयें, कने ऐसे बग्त ओंगा जिसजो सैह जाणदा नी होयें, कने तिसियो जादा सज्जा दैई नैं तिसदा हिस्सा वेवसुआसियां सौगी ठेहरांगा ।
\v 47 सैह दास अपणे मालके की इच्छा जाणदा था, कने त्यार नी रैह्आ कने ना तिसदिया इच्छा मताबक चला, बड़ी मार खांगा ।
\v 48 अपर जेह्ड़ा नी जाणी करी मार खाणे जोग्गा कम्म करें सैह थोड़ी मार खांगा । इसतांई जिसियो मता दित्ता गैआ ऐ, तिसते बड़ा मंगेया जांगा; कने जिस जो मता दित्ता गैआ ऐ, तिसते मता लैई लैआ जांगा ।
\s यीशु मसीह दे ओणे दा सबूत
\r ( मत्ती 10 : 34-36 )
\p
\v 49 “मैं धरतिया पर अग्ग लगाणा आया ऐ; कने क्या चाहंदा ऐ सिर्फ एह कि हुण सुलग जांदी ।
\v 50 मिन्जो तां इक्क बपतिस्मा लैणां ऐ, कने जाह्लू तिकर सैह ना होई लैं ताह्लू तिकर मैं कदेयी तंगिया च रैंह्गा ।
\v 51 क्या तुहां समझदे हन कि मैं धरतिया पर मलाप कराणा आया ऐ? मैं तुहां नैं ग्लांदा ऐ; नी, अपर लग्ग कराणा आया ऐ ।
\v 52 क्जोकि हुण ते इक्की घरे च पंज माणु अप्पु च बैर रखगे तीन दूँ ते कने दो त्रीं ते ।
\v 53 पिता पुत्तरे नैं, कने पुत्तर पिता नैं बैर रखगा; मां कुड़िया नैं, कने कुड़ी माऊ नैं, सस नुमां नैं, कने नू ससू नैं बैर रखगी ।”
\s बग्ते दे लछण
\r ( मत्ती 16 : 2-3 )
\p
\v 54 तिन्हीं माणुआं दी भीड़ा नैं भी ग्लाया, “जाह्लू तुहां बदळे जो पश्चिमा ते उठदे दिखदे हन तां झट गलांदे हन कि बरखा होणी, कने एह ई हुंदा ऐ;
\v 55 कने जाह्लू दक्षिणी हौआ चलदिया दिखदे हन तां गलांदे हन कि लू चलगी, कने इआं ई हुंदा ऐ ।
\v 56 हे डोंगियो, तुहां धरतिया कने अम्बरे दे रूप रगें च भेद करी सकदे हन, अपर इस जुगे दे बारे च क्जो भेद करणां नी जाणदे?
\s अपणे विरोधिये नैं समझौता
\r ( मत्ती 5 : 25-26 )
\p
\v 57 “तुहां अप्पु ई फैसला क्जो नी करी लैंदे कि ठीक क्या ऐ ।”
\v 58 जाह्लू तुहां अपणे बैरिये सौगी कोर्ट कचेहरी जो मकदमे तांई जांदे हन तां तिस सौगी रस्ते च ई समझौता करणे दी सोची लै, इआं ना होयें कि सैह तिज्जो हाकमे अल्ल लैई जां, कने हाकम तिज्जो सपाईये दे हुआले करी दैं कने सपाई तिज्जो जेला च पाई दैं ।
\v 59 मैं तुहां नैं ग्लांदा ऐ कि जाह्लू तिकर तू दमड़ी दमड़ी भर ना दैं ताह्लू तिकर तित्थु ते छूटी नी पांगा ।
\c 13
\s मन फिरा या नाश हों
\p
\v 1 तिस बग्त कुच्छ माणु आई पुज्जे, कने तिस नैं तिन्हां गलीलियां दी चर्चा करणां लग्गे, जिन्हां दा खून पिलातुसे तिन्हां दे ई बलिदानां सौगी मिलाया था ।
\v 2 एह सुणी करी तिन्हीं तिन्हां नैं ग्लाया, “इसदा मतलब ऐ कि तुहां इन्हां गलीलियां जो होरनी गलीलियां ते जादा पापी समझदे थे जिन्हां सौगी एह सब किच्छ होया? जिस दिया बजाह ते इन्हां पर ऐसी मुसीबत आई ।
\v 3 मैं तुहां नैं ग्लांदा ऐ कि नी; अपर जे तुहां मन नी बदलगे तां तुहां भी सारे इस तरीके नैं नाश होंगे ।
\v 4 या, क्या तुहां समझदे हन कि सैह ठारां माणु जिन्हां पर शीलोहे दा टावर पैआ , कने सैह दबौई करी मरी गै :यरूशलेम दे कने सारे रहणे आळेयां ते जादा अपराधी थे?
\v 5 मै तुहां नैं गलांदा ऐ कि नी; अपर जे तुहां मने नी बदलगे तां तुहां सारे ही इसा तरीके नैं नाश होंगे ।
\s फळां बगैर धूड़े दे रूखे दा उदारण
\p
\v 6 भिरी तिन्हीं एह उदारण भी ग्लाया; “कुसकी दे अंगूरा दे बागे च धूड़े दा रुख लगया था ।
\v 7 ताह्लू तिन्हीं बागे दे रखवाळे नैं ग्लाया, “त्रीं सालां ते इस धूड़े दे रूखे च फळ तोपणां ओंदा ऐ अपर फळ नी मिलदा । इसियो बड्डी दै क्जोकि इन्हीं बेली जमीन रोकियो?”
\v 8 तिन्हीं तिस जो जबाब दित्ता, “हे मालक, इसियो इक्क साल होर दिखी लैआ तांकि मैं इस दे चौंनी पास्सें खुणी नै खाद पाई सकें ।
\v 9 जे अगले साल फळ दिंगा तां ठीक ऐ, नी तां इसियो बड्डी दिंगे ।”
\s सब्त दे दी कुबड़िया जणांसा जो ठीक करणां
\p
\v 10 सब्त दे दिन यीशु इक्की आराधनालय च शिक्षा दै दा था ।
\v 11 तित्थु इक्क जणांस थी जिसा जो ठारा साल ते इक्क कमजोर करणे आळी आत्मां चिमड़ियो थी, कने सैह कुबड़ी होई गियो थी कुस भी तरीके नैं सीधी नी होई सकदी थी ।
\v 12 यीशुयें तिसा जो सदेया कने ग्लाया, “हे नारी, तू अपणियां कमजोरिया ते छूटी गैई ऐ ।”
\v 13 ताह्लू तिन्हीं तिसा परालें हत्थ रखेया, कने इक्कदम सीधी होई गैई कने प्रभु दी महिमा करणां लग्गी ।
\v 14 इसतांई कि यीशुयें सब्त दे दिन तिसा जणांसा जो खरा कित्या था, “एह दखी करी आराधनालय दा सरदार गुस्सा करी नैं लोका नैं ग्लाणां लग्गा, “छै दिन हन जिन्हां च कम्म करणां चाइदा, इन्हां दिना ई चंगाई लैणी चाइदी ना कि सब्ते आळे दिने ।'
\v 15 एह सुणी नै प्रभुयें जबाब दिता, “हे डोंगियो, क्या सब्ते आळे दिने तुहां च हर इक्क अपणे दांदे या गद्धे जो घराळा ते खोली करी पाणी पियाणा नी लैई जांदा?
\v 16 तां एह क्या ठीक नी था कि एह जणांस जेह्ड़ी अब्राहमे दी कुड़ी ऐ जिसा जो सैताने ठारां साला ते बन्नी रखियो थी, सब्ते आळे दिने तिस बंधने ते छडाई जांदी ऐ?”
\v 17 जाह्लू तिन्हीं एह गल्लां ग्लाईयां, तां तिस दे सारे विरोधी शर्मिंदा होई गै, कने सारी भीड़ तिन्हां महिमा दे कम्मां ते जेह्ड़ा सैह करदा था, खुश होई ।
\s राईया दे दाणे दा उदारण
\r ( मत्ती 13 : 31,32 मरकुस 4 : 30-32 )
\p
\v 18 भिरी तिन्हीं ग्लाया, “परमात्में दा राज्ज कुस साइआं ऐ? कने मैं तिसदी तुलना कुसणे करें?
\v 19 सैह राईया दे इक्की दाणे साइआं ऐ, जिसयो माणुयें लैई करी अपणे बागे च बाया : कने सैह बधी करी रुख बणी गैआ; कने अम्बरे दे पंछियां कने तिसदियां डाळियां पर बसेरा कित्ता ।”
\s खमीरे दा उदारण
\r ( मत्ती 13 : 33 )
\p
\v 20 तिन्हीं भिरी ग्लाया, “मैं परमात्में दे राज्जे दी तुलना कुसणे करें?
\v 21 सैह तिस खमीरे साइआं ऐ, जिसजो कुणकी जणांसा लैई नै तीन किलो आटे च मिलाया, कने होंदे होंदे सारा आटा खमीर होई गैआ ।”
\s संगड़ा दुरआजा
\r ( मत्ती 7 : 13,14 21-23 )
\p
\v 22 सैह सैहरे-सैहरे, कने ग्रांए-ग्रांए च होई नै शिक्षा दिंदा होया यरूशलेमें दे पास्से जा दा था ,
\v 23 तां कुणकी तिसते पूछया, “हे प्रभु, क्या उद्धार पाणे आळे थोड़े हन?” यीशुयें तिस नैं ग्लाया,
\v 24 संगड़े दुरआजे ते दाखल होणे दी कोशश करा, क्जोकि मैं तुहां नैं सच ग्लांदा कि मते दाखल होणां तां चाहंगे, कने सैह दाखल नी होई सकगे ।
\v 25 जाह्लू घरे दा मालक उठी नै दुरआजे बंद करी दित्यो होन, कने तुहां बाहर खड़ौई करी रोंदे पीटदे दुरआजे खोलणे ग्लाणां, 'हे प्रभु, मिन्जो तांई खोली दै, कने सैह जबाब दिंगा, 'मैं तुहां जो नी जाणदा, तुहां कुत्थू दे हन?”
\v 26 ताह्लू तुहां ग्लाणां, 'अहां कने तिज्जो सामणे खादा पीता कने तैं अहां दे बजारां च शिक्षा दित्ती ।’
\v 27 अपर सैह ग्लांगा, ‘मैं तुहां नैं ग्लांदा ऐ, मैं नी जाणदा तुहां कुत्थू ते हन । हे बुरे कम्मां करणे आळेयो, तुहां सारे मिन्जो ते दूर हन ।'
\v 28 तित्थु रोणां कने दंद पीणां हुंगा; जाह्लू तुहां अब्राहमे जो कने इसहाके जो कने याकूबे जो कने सारे भविष्यवक्तां जो परमात्में दे राज्जे च बैठेयो, कने अपणे आप्पे जो बाहर कडदे होये दिखगे;
\v 29 सारे संसारे ते माणु परमात्में दे राज्जे च अपणी अपणी जगाह लैणां ओणां ।
\v 30 कने दिखा, कुच्छ पचांह् हन सैह गांह होंगे, कने कुच्छ जेह्ड़े गांह हन, सैह पचांह् होंगे ।”
\s हेरोदेसे दी दुशमणी
\p
\v 31 तिस बग्त कुच्छना फरीसियां आई नै तिस नैं ग्लाया,“ऐत्थू ते निकळी करी चली जा, क्जोकि हेरोदेस राजा तिज्जो मारी दैणां चाहंदा ऐ ।”
\v 32 यीशुयें तिन्हां नैं ग्लाया, “जाई नैं तिसा लोमड़ीया नैं ग्लाई दै कि दिख, मैं अज्ज भी कने कल भी दुष्टआत्मां जो कडदा कने बमारियां जो ठीक करदा ऐ, कने त्रीये दिने अपणां कम्म पूरा करगा ।
\v 33 तमी मिन्जो अज्ज कने कल कने परसुं चलणां जरूरी ऐ, क्जोकि होई नी सकदा कि कोई भविष्यवक्ता यरूशलेमे दे बाहर मारेया जां ।
\s यरूशलेमें तांई विलाप
\r ( मत्ती 23 : 37-39 )
\p
\v 34 “हे यरूशलेम ! हे यरूशलेम ! तू जेह्ड़ा भविष्यवक्तां जो मारी सकदा ऐ, कने जेह्ड़ा तिज्जो अल्ल घल्लेयो तिन्हां पर पत्थर मारदा ऐ । कितणी ई बरी मैं एह सोचया कि जिआं कुकडी अपणे बच्चेयां जो अपणे पंखा थलैं किट्ठा करी नैं रखदी ऐ, तिआं ई मै भी तेरेयां जागतां जो किट्ठा करगा, अपर तुहां एह नी सोचेया ।
\v 35 दिखा, तुहां दा घर तुहां तांई उजाड़ छड्डी जांदा ऐ, कने मैं तुहां नैं ग्लांदा ऐ जाह्लू तिकर तुहां नी ग्लांगे, धन हन सैह, जेह्ड़े प्रभु दे नांये ते ओंदे हन, ताह्लू तिकर तुहां मिन्जो भिरी कदी भी नी दिखगे ।”
\c 14
\s फरिसिये दे घरें यीशु मसीह
\p
\v 1 भिरी यीशु सब्त दे दिने फरिसियां दे सरदारां च कुसी इक्की सरदारे दे घरे रोटी खाणां गैआ :कने सैह तिसियो ताड़ा दे थे
\v 2 तित्थु इक्क माणु तिसदे सामणे था, जिसियो जलंधर दा रोग था ।
\v 3 तिस जो दिखी करी यीशुयें कानून बनाणे आळेयां नैं कने फरीसीयां नैं ग्लाया, “क्या सब्त दे दिन खरा करणां ठीक ऐ या नी?”
\v 4 अपर सैह चुप चाप रैह ताह्लू यीशुयें तिसियो छुई करी खरा कित्ता कने जाणां दित्ता,
\v 5 कने तिन्हीं ग्लाया, तुहां च इदेया कुण ऐ, जिसदा गद्धा या दांद खुऐ च पैई जां कने सब्त दे दिन तिस जो तौळी बाहर नी कड्डें?”
\v 6 सैह इसा गल्लां दा तिन्हां अल्ल कोई भी जबाब नी था ।
\s नम्रता कने परोणेयां दा आदर सम्मान
\p
\v 7 जाह्लू तिन्हीं दिख्या कि सदेयो माणु कदेइआं खास खास जगाह तोपी लैंदे हन तां इक्क उदारण दैई नैं तिन्हीं ग्लाया,
\v 8 “जाह्लू कोई तिज्जो व्याहे च सदें, तां खास जगाह च नी बैणा, कुत्थी इआं ना होयें कि तिन्हीं तिज्जो ते भी बडे जो सदेया होयें ।
\v 9 कने जिन्हीं तिज्जो कने तिसियो दूनी जो सदेया होयें, आई नैं तज्जो ग्लां, इसियो जगाह दे, कने ताह्लू तिज्जो शर्मिंदा होई नैं सबना ते घटिया जगाह च बैणा पोयें ।
\v 10 अपर जाह्लू भी तिज्जो सदेया जां ता साबना ते घटिया जगाह च जाई नैं बैठ, कि जाह्लू सैह जिन्हीं तिज्जो सदेया ऐ तिज्जो अल्ल आई नैं ग्लां, हे साथी गांह जाई नैं बैठ, जाह्लू तिज्जो सौगी बैणे आळेयां सामणे तेरी महिमा होंगी ।
\v 11 क्जोकि जेह्ड़ा कोई अपणे आप्पे जो बडा बणांगा, सैह छोटा कित्ता जांगा; कने जेह्ड़ा कोई अपणे आप्पे जो छोटा बणांगा, सैह बडा कित्ता जांगा ।
\v 12 ताह्लू तिन्हीं अपणे सदेणे आळे नैं भी ग्लाया, “जाह्लू तू दिने दी कने राती दी धाम दैं, तां अपणे साथियां या भाऊआं या रिश्तेदारां या अमीर प्ड़ेसियां जो मत सद, कुत्थी इआं ना होयें कि सैह भी तिज्जो सदन, कने तिज्जो नैं बदला होई जां ।
\v 13 अपर जाह्लू तू धाम दैणी तां गरीबां, डुडेयां, लटेयां, कने अन्नेयां जो सद ।
\v 14 ताह्लू तू धन हुंगा, क्जोकि तिन्हां अल्ल तिज्जो बदला दैणे तांई कुच्छ नी ऐ, अपर तिज्जो धर्मियां दा जिंदे होणे पर इस दा फळ मिलगा ।”
\s बडिया धामा दा उदारण
\r ( मत्ती 22 : 1-10 )
\p
\v 15 तिस सौगी खाणां खाणे आळेयां ते इक्की एह गल्लां सुणी नैं तिस नैं ग्लाया, “धन ऐ सैह जेह्ड़ा परमात्में दे राज्जे च रोटी खांगा ।”
\v 16 तिन्हीं तिस नैं ग्लाया, “कुणी माणुये बडी धाम दित्ती कने सबना जो सदेया ।
\v 17 जाह्लू खाणां त्यार होई गैआ तां तिन्हीं अपणे दासे दे हत्थ सादा घल्लया कि जेह्ड़े माणु सदेयो तिन्हां जो ग्ला, “ओआ, हुण खाणां त्यार ऐ ।”
\v 18 अपर सैह सारे माफी मगणा लग्गे पैहले आळें तिस नैं ग्लाया, “मैं जमीन खरीदी लैई, कने जरूरी ऐ कि मैं तिसा जो दिखे; मेरी तिज्जो नैं विणती ऐ, मिन्जो माफ करी दै ।
\v 19 दूयें ग्लाया, “मै पंज जोड़ियां दांदा दियां खरिदियां हन, कने तिन्हां जो परखणां चलेया; मै तिज्जो कने विणती करदा ऐ मिन्जो माफ करी दै ।'
\v 20 इक्की होर नी ग्लाया; मैं व्याह कित्या ऐ, इसतांई मैं नी आई सकदा ।
\v 21 तिन्हीं दासें आई नैं अपणे मालके जो एह गल्लां सणांईयां, ताह्लू घरे दे मालकें गुस्से च आई नैं अपणे दासे नैं ग्लाया, सैहरे दे बजारां कने गलियां च तौळी जाई नैं गरीबां कने डुडेयां कने लटेयां कने अन्नेयां जो ऐत्थियो लैई आ ।
\v 22 दासें भिरी ग्लाया, ‘हे मालक, जिआं तैं ग्लाया था, सैह ई कित्ता गैआ ऐ; कने भिरी भी जगाह बचियो ऐ ।'
\v 23 मालके दासे नैं ग्लाया, ‘सड़का च कने बाड़ेयां अल्ल जा कने लोका जो मजबूर करी नैं लैई आ ताकि मेरा घर भरौई जां ।
\v 24 क्जोकि मैं तुहां नैं ग्लांदा ऐ कि तिन्हां सदेयो लोकां च कोई भी मेरे खाणे जो नी चखगा '।”
\s चेला बणने दी कीमत
\r ( मत्ती 10 : 37,38 )
\p
\v 25 जाह्लू माणुआं दी बडी भीड़ तिस सौगी जा दी थी तां तिन्हीं पचांह् मुड़ी करी तिन्हां नैं ग्लाया,
\v 26 “जे कोई मिन्जो अल्ल ओयें, कने अपणे बुड़े कने माऊ कने लाड़ी कने बच्चेयां कने भाऊआं कने बैहणा अपर अपणे प्राणा जो भी घटिया मत समझ तां सैह मेरा चेला नी होई सकदा;
\v 27 कने जेह्ड़ा कोई अपणियां सूलिया नी चुकें, सैह भी मेरा चेला नी होई सकदा ।
\p
\v 28 “तुहां च कुण ऐ जेह्ड़ा घर बणांणा चाहंदा ऐ, कने पैहलें बैई नैं हिसाब किताब ना करें कि पूरा करणे दी सामर्थ मिन्जो अल्ल ऐ, कि नी ।”
\v 29 कुत्थी इआं ना होयें कि जाह्लू सैह घरे दी निआं पाई लैं अपर त्यार नी करी सकें, तां सारे दिखणे आळे एह गलाई नैं तिस दा मजाक डुआणां लग्गे,
\v 30 “एह माणु बणांणा तां लग्गा अपर त्यार नी करी सकेया ?”
\v 31 या कुण देहया राजा ऐ जेह्ड़ा दूये राजे नैं युद्ध करणां चलेया होयें, कने पैहेलें बैई नैं वचार नी करी लैं कि जेह्ड़ा भी हजार सैनिक सौगी लैई करी मिन्जो नैं युद्ध करणां ओंदा ऐ, क्या मैं दस हजार सैनिक लैई करी तिसणे युद्ध करी सकदा ऐ कि नी?
\v 32 नी तां तिस दूर रैंह्दे ई सैह दूतां जो घल्ली करी मिलाप करणां चाहंगा ।
\v 33 इस तरीके नैं तुहां च जेह्ड़ा कोई अपणां सारा कुछ त्यागी नी दैंन, सैह मेरा चेला नी होई सकदा ।
\s वेसुआदा लूण
\r ( मत्ती 5 : 13; मरकुस 9 : 50 )
\p
\v 34 “लूण तां खरा ऐ, अपर जे लूणै दा सुआद बिगड़ी जां तां सैह कुसा चीज्जां नैं लूणका कित्ता जांगा ।
\v 35 सैह ना तां जमीना दे ना तां खादी दे कम्म ओंदा ऐ तिसियो तां माणु बाहर सट्टी दिंदे हन, जिन्हां दे सुणने दे कनं होन सैह सुणी लैन ।”
\c 15
\s गुआचिया भेडा दा उदारण
\r ( मत्ती 18 : 12-14 )
\p
\v 1 सारे चुंगी लैणे आळे कने पापी तिस अल्ल ओआ दे थे तांकि सैह तिसदी सुणन ।
\v 2 अपर फरीसी कने शास्त्री कुड़कुड़ाई नैं ग्लाणां लग्गे, “एह तां पापियां नैं मिलदा ऐ कने तिन्हां कने खांदा पींदा ऐ ।”
\v 3 ताह्लू यीशुयें तिन्हां नैं एह उदारण ग्लाया :
\v 4 “तुहां च कुण ऐ तिस दियां सौ भेडां हन, तिन्हां च इक्क गुआची जां, तां नड़िनूयें जो बणे च छड्डी नै, तिसा गुआचिया जो जाह्लू तिकर मिली ना जां ताह्लू तिकर तोपदा नी रैह ?”
\v 5 कने जाह्लू सैह मिली जांदी ऐ, ताह्लू सैह बड़िया खुशीया नैं तिसायो मुँडे पर चुकी लैंदा ऐ;
\v 6 कने घरें आई नै साथियां कने प्ड़ेसियां जो किटठा करी नै ग्लांदा ऐ, “मिन्जो सौगी खुशी मना, क्जोकि मेरी गुआचियो भेड मिली गियो ऐ ।'
\v 7 मैं तुहां नैं ग्लांदा ऐ कि इन्हीं साह्भें नैं इक्क मन बदलणे आळे पापिये दे बारे च भी सुअर्गे च इतणी ख़ुशी होंदी ऐ, जितणी कि नड़िनूयें ऐसे धर्मी माणुआं दे बारे च नीं होंदी, जिन्हां जो मन बदलणे दी जरूरत नी होंदी ।
\s गुआचेयो सिक्के दा उदारण
\p
\v 8 “या कुण ऐसी जणांस होंगी जिसा अल्ल दस सिक्के होन, कने तिन्हा च इक्क गुआची जां, तां सैह दिय्ये बाळी नैं कने घरे दी झाड़ चम्ब करी, जाह्लू तिकर मिली नी जां जी लगाई नै तोपदी नी रैंह्?
\v 9 कने जाह्लू मिली जांदा ऐ, तां सैह अपणी प्ड़ेसणियां जो कठेरी नैं ग्लांदी ऐ, मिन्जो सौगी खुशी करा, क्जोकि मेरा गुआचेया सिक्का मिली गैआ ऐ ।'
\v 10 मैं तुहां नैं ग्लांदा ऐ, इन्हीं साह्भें इक्क पापी माणु दे मन बदलणे ते परमात्में दे स्वर्गदूता सामणे खुश हुंदा ऐ ।”
\s उड़ाऊ जागते दा उदारण
\r ( मत्ती 18 : 12-14 )
\p
\v 11 भिरी तिन्हीं ग्लाया, “इक्की माणुये दे दो जागत थे ।
\v 12 तिन्हां ते लोक्कें जागतें बुड़ें जो ग्लाया, “हे बापू, जायदाता च जेह्ड़ा मेरा हिस्सा ऐ सैह मिन्जो दैई दै ।’ बुड़ें तिन्हां जो अपणी जायदात बराबर बंडी दित्ती ।
\v 13 जादा दिन नी होयो थे कि लोक्कें जागतें सब कुच्छ किट्ठा करी नैं दूर देशे जो चली गैआ, कने तित्थु बुरे कम्मां च अपणी पूरी धन दौलत डुआई दित्ती ।
\v 14 जाह्लू सैह सब कुच्छ खर्ची बैठा, तां तिस देशे च बड़ा अकाल पैआ , कने सैह गरीब होई गैआ ।
\v 15 कने सैह जेह्ड़े तिस देशे च रैंह्दे थे तिन्हां दे इक्की दे घरें जाई रैह्आ कने तिन्हीं तिसियो अपणी खेतां च सूअरां चगाणे तांई रखी लैआ ।
\v 16 कने सैह चाहंदा था कि तिन्हां फळियां नैं जिन्हां जो सूअर खांदे थे, कने तिन्हां फळियां खाई अपणां पेट भरें; कने तिसियो कोई भी कुच्छ नी दिंदा था ।
\v 17 जाह्लू सैह अपणे आप्पे च आया ताह्लू सैह ग्लाणां लग्गा, “मेरे पिता अल्ल कितणे मजदूर कम्म करदे कने तिन्हां जो रोटी मिलदी ऐ, कने मैं ऐत्थू भूखा मरा दा ऐ ।
\v 18 मैं हुण उठी नै अपणे बुड़े अल्ल चलेया कने तिस नैं ग्लांगा कि बापू जी, मैंईं सुअर्गे दे विरोध च कने तेरिया नजरा च पाप कित्या ऐ ।
\v 19 हुण मैं तुहां दा जागत केहलाणे जोग्गा नी रैह्आ, मिन्जो अपणां इक्क मजदूर बणांंई नैं रखी लैआ ।
\p
\v 20 “ताह्लू सैह उठी नैं, अपणे बुड़े अल्ल चला : सैह अल्ली दूर ई था कि तिसदे बुड़ें तिसियो दिखी करी तरस खादा, कने दौडी नैं तिसियो गळे लगाया, कने बड़ा प्यार कित्ता कने चूमया ।
\v 21 जागतें बुड़े नैं ग्लाया, 'बापू जी, मैं सुअर्गे दे विरोधे च कने तेरिया नजरा च पाप कित्या ऐ; कने मैं तेरा जागत केहलाणे जोग्गा नी रैह्आ ।'
\v 22 अपर बुड़ें अपणे दासां नैं ग्लाया, ‘झट पट करा खरे खरे कपड़े कड्डी नैं तिसियो पैहना, कने तिसदे हत्थे च गूंठी, कने पैरां च जूतियां पौआ,
\v 23 कने पाळेया भेडू लैआई करी मारा तांकि अहां खान कने खुशी मनान ।
\v 24 क्जोकि मेरा एह जागत मरी गैआ था, भिरी जिंदा होई गैआ : गुआची गैआ था, हुण मिली गैआ ऐ ।' कने सैह खुशी मनाणा लग्गे ।
\p
\v 25 “अपर तिसदा बडा जागत खेतां च था । जाह्लू सैह ओंदे ओंदे घरे अल्ल पुज्जया, तां तिन्हीं गाणे बजाणे कने नचणे दी उआज सुणी ।
\v 26 तिन्हीं इक्की दासे जो सदी नैं पूछया, 'एह क्या होआ दा ?'
\v 27 तिन्हीं तिस नैं ग्लाया, 'तेरा लोक्का भाऊ आया ऐ, कने तेरे बुड़े पाळेया भेडू बडाया ऐ, इसतांई कि तिसियो सही सलामत पाया ऐ ।'
\v 28 एह सुणी नैं सैह गुस्से नैं भरौई गैआ अन्दर जाणां लग्गा, तां तिसदा बुड़ा बाहर आई नैं तिसियो मनाणा लग्गा ।
\v 29 तिन्हीं बुड़े जो जबाब दित्ता, दिख, मैं इतणे सालां ते तेरी सेवा करा दा ऐ कने कदी भी तेरा हुक्म नीं टाळेया, तमी तैं मिन्जो कदीभी इक्क बरी बकरिया दा बच्चा भी नी दित्ता कि मैं अपणे साथियां खुशी मना ।
\v 30 अपर जाह्लू तेरा एह जागत, जिन्हीं तेरी सारी धन दौलत वेश्यां च डुआई करी आया तां तिस तांई तुहां पाळेया भेडू बडाया ।'
\v 31 तिन्हीं तिस नैं ग्लाया, जागत, तू हमेशा मिन्जो सौगी ऐ; कने जेह्ड़ा कुच्छ मेरा ऐ सैह सब तेरा ई ऐ ।
\v 32 अपर हुण खुशी मनाणा कने मगन होणां चाइदा क्जोकि एह तेरा भाऊ मरी गैआ ऐ; गुआची गैआ था, हुण मिली गैआ ऐ ।”
\c 16
\s चलाक भंडारी
\p
\v 1 भिरी तिन्हीं चेलयां नैं भी ग्लाया, “कुसकी अमीरे दा इक्क भण्डारी था, कने लोकां तिसदे सामणे एह इलजाम लगाया कि सैह तेरी सारी धन दौलत डुआई दिंदा ऐ ।
\v 2 कने तिन्हीं तिसियो सदी नै ग्लाया, एह क्या ऐ जेह्ड़ा मैं तेरे बारे च सुणांदा ऐ? अपणे भण्डारी खाते दा हसाब दै, क्जोकि तू गांह जो भण्डारी नी रैई सकदा ।'
\v 3 ताह्लू भण्डारी सोचणां लग्गा, 'हुण मैं क्या करें? क्जोकि मेरा मालक हुण भण्डारिये दा कम्म मिन्जो ते खोआ दा ऐ । चिक्क तां मिन्जो ते खुणी नी जांदी; कने भीख मगणे च मिन्जो शर्म ओंदी ऐ ।
\v 4 मैं समझी गैआ कि मैं क्या करगा, तां कि जाह्लू मैं भण्डारिये दा कम्म छडगा तां लोकां मिन्जो अपणे घरे च रखी लैन ।
\v 5 ताह्लू तिन्हीं अपणे मालके दे अड़तियां जो इक्क -इक्क करी नै सदेया कने पैहले ते पूछया, ‘तिज्जो पर मेरे मालक दा कितणा कर्ज ऐ?'
\v 6 तिन्हीं ग्लाया, ‘सौ मण तेल, ‘ताह्लू तिन्हीं तिस नैं ग्लाया, 'अपणे खाते पकड़ी लै कने बैई नैं झटपट पंजा लिखी दै ।
\v 7 भिरी तिन्हीं दूये ते पूछेया, ‘तिज्जो पर कितणा कर्ज ऐ?' तिन्हीं ग्लाया, ‘सौ मण कणक, 'ताह्लू तिन्हीं तिस नैं ग्लाया, ‘अपणे खाते पकड़ी लै कने असी लिखी दै ।’
\p
\v 8 “मालकें तिस अधर्मी भण्डारिये जो तारीफ़ कित्ती कि तिन्हीं चलाकिया दा कम्म कित्ता ऐ । क्जोकि तिस संसारे दे माणु अपणे बग्ते दे लोकां सौगी अपणे सभावे च जोतिया दे लोकां ते जादा चलाक हन ।
\v 9 यीशुयें ग्लाया, मैं तुहां नैं ग्लांदा ऐ कि अधर्मे दी कमाईया नैं साथी बणांई लैआ, तांकि जाह्लू धन मुकी जांगा तां सैह सुअर्गे च तुहां दा सुआगत करन ।
\v 10 जेह्ड़ा थोड़े ते थोड़े च सच्चा ऐ, सैह मते च भी सच्चा ऐ । कने जेह्ड़ा थोड़े ते थोड़े च अधर्मी ऐ, सैह मते च भी अधर्मी ऐ ।
\v 11 इसतांई जाह्लू तुहां अधर्म दे धने च सच्चे नी ठेहरन, तां सच्चा धन तिज्जो कुण दिंगा ।
\v 12 कने जे तुहां पराए धन च सच्चे नी ठेहरे तां जेह्ड़ा तुहां दा ऐ, तिसियो तुहां जो कुण दिगां ?
\p
\v 13 “कोई भी दास दूये मालके दी सेवा नी करी सकदा : क्जोकि सैह तां इक्की नोकरे नैं बैर कने दूये नैं प्यार रखगा; या इक्की कने मिलया रैंह्गा कने दूये जो घटिया समझगा । तुहां परमात्में जो कने धन दूनी दी सेवा नी करी सकदे ।"
\s यीशु मसीह दे कुच्छ उपदेश
\r ( मत्ती 11 : 12,13; 5 : 31,32; मरकुस 10 : 11,12 )
\p
\v 14 फरीसी जेह्ड़े लालची थे, एह सारियां गल्लां सुणी करी तिसदा मजाक डुआणा लग्गे ।
\v 15 यीशुयें तिन्हां नैं ग्लाया, तुहां तां माणुआं साइआं अपणे आप्पे जो धर्मी ठहरांदे हन, अपर परमात्मां तुहां दे मनां जो जाणदा ऐ, क्जोकि जेह्ड़ी चीज्ज माणुआं दियां नजरा च म्हान ऐ, सैह परमात्में दी नजरा च बुरी ऐ ।
\v 16 “कानून कने भविष्यवक्ता यूहन्ने तिकर रैह; तिस बग्त परमात्में दे राज्जे दा सुसमाचार सणाया जांदा ऐ, कने हर कोई तिस च मजबूतिया नैं दाखल हुंदा ऐ ।
\v 17 अम्बर कने धरतिया दा टली जाणां कानूने दे इक्की बिन्दु दे मिटी जाणे ते ठीक ऐ ।
\v 18 “जेह्ड़ा कोई अपणियां लाड़िया जो छड्डी करी नै दूईया नैं व्याह करदा ऐ, सैह व्यभिचार करदा ऐ कने जेह्ड़ा कोई छड्डिया जणांसा नैं व्याह करदा ऐ, सैह भी व्यभिचार करदा ऐ ।
\s मीर माणु कने गरीब लाजर
\p
\v 19 “इक्क अमीर माणु था जेह्ड़ा बैंगनी कपड़े कने मलमल पैहनदा कने हर रोज सुख –विलासे च कने बड़ी धूम धाम नैं रैंह्दा था ।
\v 20 लाजर नांये दा इक्क गरीब जख्मा नैं भरौया तिसदे घरे दे गेटे सामणे छड्डी दित्ता जांदा था,
\v 21 कने सैह चाहंदा था कि अमीर माणुये दे मेज पर जूठा पोंदा था तिस नैं अपणां पेट भरें; ऐत्थू तिकर कि कुत्ते भी तिसदेयां जख्मा जो चटदे थे ।
\v 22 इआं होया कि सैह कंगाल मरी गैआ, कने सुअर्गदूतां तिसियो लैई करी अब्राहमे दी गोदा च रखी दित्ता । सैह अमीर भी मरी गैआ कने दबी दित्ता,
\v 23 कने अधोलोक च तिन्हीं दर्दे च पैयो अपणियां अंखी चुकियां, कने दूरे ते लाजरे जो अब्राहमे दिया गोदी च दिख्या ।
\v 24 ताह्लू तिन्हीं जोरे नैं ग्लाया, 'हे पिता अब्राहम मिन्जो पर दया करी नै लाजरे जो घल्ली दै, जे सैह अपणियां उंगलिया पाणिये च सेड़ी नैं मेरिया जीभा जो ठंडीया करें, क्जोकि मैं इसा अग्गी च तडफा दा ऐ ।'
\v 25 अपर अब्राहमे ग्लाया, ‘हे पुत्तर, याद कर कि तू अपणियां जिन्दगिया च खरियां चीज्जां लैई चुकेया ऐ, कने तिआं ई लाजर बुरिआं चीज्जां : अपर हुण सैह ऐत्थू शांति पा दा ऐ, कने तू तड़फा दा ऐ ।
\v 26 इन्हां सारियां गल्लां जो छड्डी करी अहां दे कने तुहां दे बीच इक्क बड़ा बडा खड्डा ठेहराया ऐ कि जेह्ड़ा ऐत्थू ते तिस पार तुहां अल्ल जाणां चां, सैह नी जाई सकदा; कने ना कोई औत्थू ते इस पार अहां अल्ल आई सकदा ।'
\v 27 तिन्हीं ग्लाया, 'तां हे पिता, मैं तिज्जो नैं विणती करदा ऐ कि तू तिसियो मेरे पिता दे घरेयो घल्ल,
\v 28 क्जोकि मेरे पंज भाऊ हन; सैह तिन्हां दे सामणे तिन्हां गल्लां दी गवाही दैं, एह ना होयें कि सैह भी इसा दर्द दैणे आळिया जगाह च ओन ।'
\v 29 अब्राहमें तिस नैं ग्लाया, ‘तिन्हां अल्ल तां मूसा कने भविष्यवक्तां दियां कताबा हन, सैह तिन्हां दी सुणन ।'
\v 30 तिन्हीं ग्लाया, नी, हे पिता अब्राहम; अपर जे कोई मरेया तिन्हां अल्ल जां, तां सैह मने बदलगे ।'
\v 31 तिन्हीं तिस नैं ग्लाया, जाह्लू सैह मूसा कने भविष्यवक्तां दी नी सुणदे, तां जे मरेयां ते कोई जिंदा भी होई जां तमी तिसदी नी मनगे ।
\c 17
\s ठोकरा दी बजाह बणना
\r ( मत्ती 18 : 6,7,21,22; मरकुस 9 : 42 )
\p
\v 1 भिरी तिन्हीं अपणे चेलयां नैं ग्लाया, “होई नी सकदा कि ठोकरा नी लगन, अपर हाय, तिस माणुये पर जिसदिया बजाह सैह ओंदियां हन ।
\v 2 जेह्ड़ा तिन्हां छोटेयां च कुसी इक्की जो ठोकर लगांदा ऐ, तिस तांई एह भला हुंदा कि चक्किया दा पुड़ तिसदे गळे च लटकया जांदा, कने सैह समुंदरे च सट्टी दित्ता जांदा ।
\v 3 चुकनै रैह्आ; जे तेरा भाऊ अपराध करें तां तिस जो समझा, कने जे पछतां तां तिसियो माफ कर ।
\v 4 जे दिन भर च सैह सत बरी तेरा अपराध करें कने सत बरी तिज्जो अल्ल आई नैं ग्लां, कि मैं पछतांदा ऐ, तां तिसियो माफ कर ।”
\s वसुआस
\p
\v 5 ताह्लू स्याणेयां प्रभुये नैं ग्लाया, “अहां दा वसुआस बधेया ।”
\v 6 प्रभुयें ग्लाया, “जे तुहां जो राईया दे दाणे बराबर भी वसुआस होंदा, तां तुहां इस शहतूत दे रूखे नैं ग्लांदे हन कि जड़ा ते पटौई करी समुंदरे च लग्गी जा, तां सैह तुहां दी मनी लैंदा ।
\s इक्की दासे दा कम्म
\p
\v 7 “तुहां च देहया कुण ऐ, जिसदा दास हळा जोतदा ऐ या भेडां चारदा ऐ, कने जाह्लू सैह खेतां च आई करी तिसियो ग्लां, 'तौळी आई नैं खाणां खाई लै ?”
\v 8 कने एह मत ग्ला, मेरा खाणां त्यार कर, कने जाह्लू तिकर मैं खां- पीयें ताह्लू तिकर लक्के कसी करी मेरी सेवा कर; तिसदे बाद तूंमी खाई पी लैआं’ ?
\v 9 क्या सैह तिस दासे दा साहन मनगा कि तिन्हीं सैह कम्म कित्ते जिन्हां दा हुक्म दित्या था?
\v 10 इसी तरीके नैं तुहां भी जाह्लू तिन्हां सारेयां कम्मां जो करी लैआ जिन्हां दा हुक्म तुहां जो दित्या ऐ, तां ग्लाया, “अहां निकम्मे दास हन; जेह्ड़ा अहां जो करणां चाइदा था अहां सिर्फ सैई कित्या ऐ ।”
\s कोढ़े दे दस बमार माणुआं जो ठीक करणां
\p
\v 11 देहया होया कि सैह यरूशलेम सैहरे जांदे होये सामरिया ग्रांए कने गलीले सैहरे दे बीच होई नैं जा दा था ।
\v 12 कुसी ग्रांए ते दाखल होंदे बग्त तिसियो दस कोढ़ी मिले ।
\v 13 तिन्हां दूर खड़ौई करी जोर नैं ग्लाणां लग्गे, “हे यीशु, हे मालक, अहां पर दया कर !”
\v 14 तिन्हीं तिन्हां जो दिखी नैं ग्लाया, “जा कने अपणे आप्पे जो याजके जो दस्सा ।” कने सैह चलदे चलदे ई खरे होई गै ।
\v 15 ताह्लू तिन्हां च इक्कीं एह दिखी नैं कि मैं खरा होई गैआ ऐ, जोरे नैं परमात्में दी महिमा करदा करदा मुड़ेया;
\v 16 कने यीशु दे पैरां पर मुँमें भार पैई नैं तिसदा धन्यवाद करणां लग्गा; कने सैह सामरी था ।
\v 17 इसा गल्ला पर यीशुयें ग्लाया, “क्या दसो खरे नी होये, तां भिरी सैह नौ कुत्थू हन?
\v 18 क्या इस परदेसिये जो छड्डी नैं होर कोई नी निकळेया जेह्ड़ा परमात्में दी महिमा करदा ऐ?”
\v 19 ताह्लू तिन्हीं तिस नैं ग्लाया, “उठी करी चली जा; तेरे वसुआसें तिज्जो खरा कित्ता ऐ ।”
\s परमात्में दे राज्जे दा ओणां
\r ( मत्ती 24 : 23-28, 37-41 )
\p
\v 20 जाह्लू फरीसियां तिसते पूछया कि परमात्में दा राज्ज काह्लू ओंगा, तां तिन्हीं तिन्हां जो जबाब दित्ता, “परमात्में दा राज्ज प्रकट रूप च नी ओंदा ।
\v 21 कने माणु एह नी ग्लांगे, दिखा, ऐत्थू ऐ, या औत्थू ऐ । क्जोकि दिखा, परमात्में दा राज्ज तुहां दे बीच ई ऐ ।”
\v 22 भिरी तिन्हीं चेलयां नैं ग्लाया, “सैह दिन ओगें, जिन्हां च तुसां माणुये दे पुत्तरे दे दिना च इक्क दिन जो दिखणां चाहंगे, कने दिखी नी पांगे ।
\v 23 माणु तुहां नैं ग्लांगे, दिखा, औत्थू ऐ !'या 'दिखा, ऐत्थू ऐ !' अपर तुहां चली मत जांदे कने ना ई तिसदे पचांह् जानेयो ।
\v 24 क्जोकि जिआं बिजली अम्बरे दे इक्की पास्से ते निकळी करी दूयें पास्सें चमकदी ऐ तिआं ई माणुये दा पुत्तर भी अपणे दिने च प्रकट हुंगा ।
\v 25 अपर पैहलें जरूरी ऐ कि सैह बड़ा दुख झेलें, कने इस जुगे दे माणु तिसियो नीच समझन ।
\v 26 जिआं नूह दे दिना च होया था, तिआं ई माणुये दे पुत्तरे दे दिना च भी हुंगा ।
\v 27 जिस दिन तिकर नूह चाह्जे पर नी चढ़ेया था, तिस दिन तिकर माणु खांदे पींदे थे, कने तिन्हां च व्याह होंदे थे ।
\v 28 कने जिआं लूते दे दिनां च होया था कि माणु खांदे पींदे, कने लैण दैण करदे, कने रुख लगांदे कने घर बणांदे थे;
\v 29 अपर जिस दिन लूत सदोमे ते निकळेया, तिस दिन अग्ग कने गंधक अम्बरे ते बरसी कने सबना जो नष्ट करी दिता ।
\v 30 माणुये दे पुत्तरे दे प्रकट होणे दे दिने भी इआं ई हुंगा ।
\p
\v 31 तिस दिन जेह्ड़ा छती पर होयें कने तिसदा समान घरें होयें, सैह तिसियो कने लैणे तांई ना उतरे; कने तिआं ई जेह्ड़ा खेतां च होयें तां सैह पचांह्यो ना हट्टें ।
\v 32 लूते दिया लाड़िया जो याद रखा !
\v 33 जेह्ड़ा कोई अपणी जान्न बचाणा चाहंगा सैह तिसा जो गुआंगा, कने जेह्ड़ा कोई तिसा जो गुआंगा सैह तिसा जिंदा रखगा ।
\v 34 मैं तुहां नैं गलांदा ऐ, तिसा राती दो माणु इक्की मंजोलूये पर होंगे; इक्की जो लैई लैआ जांगा कने दूआ छड्डी दित्ता जांगा ।
\v 35 दो जणांसां सौगी सौगी चक्की पीआ दियां हुंगियां, इक्क लैई ली जांगी कने दूई छड्डी दित्ती जांगी ।
\v 36 [दो माणु खेतां च होंगे, तां इक्क लैई लैआ जांगा कने दूआ छड्डी दित्ता जांगा ।]
\v 37 एह सुणी नैं तिन्हां तिसते पूछया, “हे प्रभु एह कतांह हुंगा?” तिन्हीं तिन्हां नैं ग्लाया, जित्थू माणु हन, तित्थु बाज किट्ठे होंगे ।
\c 18
\s अधर्मी हाकमे दा कने विधवा दा उदारण
\p
\v 1 भिरी तिन्हीं इसदे बारे च कि लगातार प्रार्थना करणां कने हिम्मत नी हारणां, इसदे बारे च एह उदारण ग्लाया :
\v 2 कुसी सैहरे च इक्क न्यायी रैंह्दा था, जेह्ड़ा ना परमात्में ते डरदा था कने ना कुसी माणुआं दी परवाह करदा था ।
\v 3 तिस सैहरे च इक्क विधवा भी रैंह्दी थी, ‘जेह्ड़ा तिस अल्ल आई नै ग्ला करदी थी, ‘मेरा न्याय चुकाई नैं मिन्जो बैरिये ते बचा ।’
\v 4 कुच्छ बग्त तिकर तां सैह नी मन्नेया अपर अंत च सोची करी नै ग्लाया, ‘कने मैं ना परमात्में ते डरदा, कने ना माणुआं दी कुच्छ परवाह करदा ऐ ;
\v 5 तमी सैह एह विधवा मिन्जो सतांदी रैंह्दी ऐ, इसतांई मैं तिसा दा न्याय चुकांगा, कुत्थी इआं ना कि पल्लें पल्लें आई नै अंत च मेरे नक्के च दम करें '।”
\v 6 प्रभुयें ग्लाया, “सुणां, एह अधर्मी न्यायी क्या ग्लांदा ऐ ?
\v 7 इसतांई क्या परमात्मां अपणे चुणेयां दा न्याय नी चुकांगा, जेह्ड़े दिन-रात तिसदी दुहाई दिंदे रैंह्दे हन?
\v 8 मैं तुहां नैं सच ग्लांदा ऐ, सैह तौळी तिसदा न्याय चुकांगा । तमी माणु दा पुत्तर जाह्लू ओंगा, तां क्या सैह धरतिया पर वसुआस पांगा?”
\s फरीसी कने चुंगी लैणेआळे दा उदारण
\p
\v 9 तिन्हीं तिन्हां नैं जेह्ड़े अपणे पर भरोसा रखदे थे, कि अहां धर्मी हन, कने दूयेयां जो घटिया जाणदे थे, एह उदारण ग्लाया :
\v 10 दो माणु मंदरे च प्रार्थना करणां गै; इक्क फरीसी था कने दूआ चुंगी लैणे आळा ।
\v 11 फरीसी खड़ौई नैं अपणे मने च प्रार्थना इआं करणां लग्गा, 'हे परमात्मां, मैं तेरा धन्यवाद करदा ऐ कि मैं दूयेयां माणुआं साइआं बुरे कम्म करणे आळा कने अन्यायी कने व्यभिचारी नी ऐ, कने ना इस चुंगी लैणे आळे साइआं ऐ ।
\v 12 मैं हफ्ते च दो बरी व्रत रखदा ऐ; मैं अपणिया सारिया कमाईया दा दसमा हिस्सा भी दिंदा ऐ ।’
\v 13 “अपर चुंगी लैणे आळे दूर खड़ौई नैं, सुअर्गे बक्खी अखी चुकणा भी नी चाया, अपर अपणी छातिया पीटी-पीटी नैं ग्लाया, 'हे परमात्मां मिन्जो पापिये पर दया कर ।'
\v 14 मैं तुहां नैं ग्लांदा ऐ कि सैह दूआ नी, अपर एही माणु धर्मी ठहराया कने जाई नैं अपणे घरेयो गैआ; क्जोकि जेह्ड़ा कोई अपणे आप्पे जो बडा बणांगा, सैह छोटा कित्ता जांगा; कने जेह्ड़ा अपणे आप्पे जो छोटा बणांगा, सैह बडा कित्ता जांगा ।”
\s जागतां जो आशीर्वाद
\r ( मत्ती 19 : 13-15; मरकुस 10 : 13-16 )
\p
\v 15 भिरी माणु भी अपणे बच्चेयां जो भी तिस अल्ल लैयोणा लग्गे कि सैह तिन्हां पर हाथ रखें; अपर चेलेयां दिखी नैं तिन्हां जो झिड़केया ।
\v 16 यीशुयें बच्चेयां जो अप्पु अल्ल सदी नैं ग्लाया, “जागतां जो मिन्जो अल्ल ओणा दैआ, कने तिन्हां जो मना मत करा : क्जोकि परमात्में दा राज्ज ऐदेयां दा ई ऐ ।
\v 17 मैं तुहां नैं सच ग्लांदा ऐ कि जेह्ड़ा कोई परमात्में दे राज्जे जो जागतां साइआं ग्रहण नी करगा सैह तिस च कदी दाखल नी होई पांगा ।
\s मीर माणु कने सदा दी जिन्दगी
\r ( मत्ती 19 : 16-30; मरकुस 10 : 17-31 )
\p
\v 18 कुणकी सरदारें तिसते पूछया, “हे उत्तम गुरू, सदा दी जिन्दगिया दा अधिकारी होणे तांई मैं क्या करें ?”
\v 19 यीशुयें तिस नैं ग्लाया, “तू मिन्जो उत्तम क्जो ग्लांदा ऐ ?कोई उत्तम नी, बस इक्क ऐ, मतलब परमात्मां ।
\v 20 तू हुक्मां जो तां जाणदा ऐ, व्यभिचार मत करणां, हत्या मत करणां, कने चोरी मत करणां, झूठी गवाई ना दैणां, अपणे बुड़े दा कने अपणियां माऊ दा आदर करणां ।”
\v 21 तिन्हीं ग्लाया, “मैं तां तिन्हां सबना जो लड़कपन ते ई मन्नदा आया ऐ ।”
\v 22 एह सुणी नैं यीशुयें तिस नैं ग्लाया, “तिज्जो च हुण भी इक्की गल्ला दी कमी ऐ, अपणां सब किच्छ बेची करी गरीबां जो बंडी दै; कने तिज्जो सुअर्गे च धन मिलगा, कने आई नैं मिन्जो पचांह् चली पौ ।”
\v 23 सैह एह सुणी नैं बडा उदास होया, क्जोकि सैह बड़ा मीर था ।
\v 24 यीशुयें तिसियो दिखी नैं ग्लाया, “मीरां दा परमात्में दे राज्जे च दाखल होणां कितणा मुश्कल ऐ ।
\v 25 परमात्में दे राज्जे च मीरां दे दाखल होणे ते, ऊँटे दा सूईया दे नक्के च निकळी जाणां सोखा ऐ ।”
\v 26 इस गल्ला पर सुणने आळेयां ग्लाया, “तां कुसदा उद्धार होई सकदा ऐ?”
\v 27 तिन्हीं ग्लाया, “जेह्ड़ा माणुये ते नी होई सकदा, सैह परमात्में ते होई सकदा ऐ ।”
\v 28 पतरसें ग्लाया, “दिखां, अहां तां घरा-बारां छड्डी नैं तिज्जो पचांह् चली पैयो हन ।”
\v 29 तिन्हीं तिन्हां नैं ग्लाया, “मैं तुहां नैं सच ग्लांदा ऐ कि ऐदेया कोई नी जिन्हीं परमात्में दे राज्जे तांई घरे जो, या लाड़िया जो या भाऊये जो, या माऊ- बुड़े जो, या बाल-बच्चेयां जो छड्डी दित्या होयें;
\v 30 कने इस बग्त कई गुणा जादा नी पां कने ओणे आळे जुगे च सदा दी जिन्दगी ।”
\s अपणिया मौती दे बारे च त्री बरी भविष्यवाणी
\r ( मत्ती 20 : 17-19; मरकुस 10 : 32-34 )
\p
\v 31 भिरी तिन्हीं अपणे बारां चेलयां जो सौगी लैईया कने जाई करी तिन्हां ग्लाया, “दिखां अहां यरूशलेमें जो चलेयो हन, कने जितणियां गल्लां माणु दे पुत्तरे तांई भविष्यवक्ता दे दुआरा लिखियां हन, सैह सारियां पूरियां होन ।
\v 32 क्जोकि सैह होरना जातिआं दे हत्थां च दित्ता जांगा, कने सैह तिसियो मजाके च डुआंगे, कने तिसदी बैजती करगे, कने तिस पर थूकगे ,
\v 33 कने तिसियो डंडे मारगे, कने जान्नी ते मारगे; कने सैह त्रीये दिने जिंदा हुंगा ।”
\v 34 अपर तिन्हां जो इन्हां गल्लां च कोई भी गल्ल नी समझ नी आई; कने एह गल्ल तिन्हां ते छूपी रैई, कने जेह्ड़ा ग्लाया था सैह तिन्हां दी समझा च नी आया ।
\s अन्ने भिखारिये जो ठीक करणां
\r ( मत्ती 20 : 29-34; मरकुस 10 : 46-52 )
\p
\v 35 जाह्लू सैह यरीहो सैहरे अल्ल पुज्जा, तां इक्क अन्ना सड़का कंडे बैई करी भीख मंगा दा था ।
\v 36 सैह माणु दी भीड़ा दी चलणे दी उआजा सुणी नैं पूछणां लग्गा, “एह क्या होया दा ऐ?”
\v 37 तिन्हां दस्सेया, “यीशु नासरी जादे हन ।"
\v 38 ताह्लू तिन्हीं जोरे नैं ग्लाया, “हे यीशु, दाऊदे दी औलाद, मिन्जो पर दया कर !'
\v 39 जेह्ड़ा गांह गांह जा दे थे, सैह तिसियो झिड़कणां लग्गे कि चुप रैह; अपर सैह होर डडणा लग्गा, “कि एह दाऊदे दी औलाद मिन्जो पर दया कर ।”
\v 40 ताह्लू यीशुयें खड़ौई नैं हुक्म दित्ता कि तिसियो मिन्जो अल्ल लैई ओआ, कने जाह्लू सैह यीशु अल्ल आया तां यीशुयें तिसते पूछया,
\v 41 “तू क्या चाहंदा ऐ कि मैं तिज्जो तांई करें?” तिन्हीं ग्लाया, “हे प्रभु, एह कि मैं दिखणां लग्गी पोयें ।”
\v 42 यीशुयें ग्लाया, “दिखणां लग्गी पौ; तेरे वसुआसें तिज्जो खरा करी दित्ता ऐ ।"
\v 43 सैह ताह्लू ई दिखणां लग्गी पैआ कने परमात्में दी महिमा करदा करदा तिसदे पचांह् चली पैआ ; कने सारे लोकां दिखी करी परमात्में दी स्तुति कित्ती
\c 19
\s चुंगी लैणेआळा जक्कई
\p
\v 1 यीशु यरीहो च पुज्जा कने रस्ते च चलेया था ।
\v 2 तित्थु जक्कई नांये दा इक्क माणु था जेह्ड़ा चुंगी लैंणे आळेयां दा सरदार था ।
\v 3 सैह यीशु जो दिखणां चाहंदा था कि सैह कुण ऐ । अपर मती भीड़ होणे दिया बजाह ते दिखी नी सकदा था, क्जोकि सैह बोणा था ।
\v 4 ताह्लू सैह तिसियो दिखणे तांई गांह दौडी‌‍ नैं इक्क गूलर दे रुखे जो चढ़ी गैआ ,क्जोकि यीशु तिस रस्ते च जाणे आळा था ।
\v 5 जाह्लू यीशु तिसा जगाह पुज्जा, तां ऊपर दिख्या कने तिस नैं ग्लाया, “हे जक्कई, झटपट लौई आ; क्जोकि अज्ज मैं तेरें घरें रैहणां ऐ ।”
\v 6 सैह झटपट लुत्था कने खुश होई नैं यीशु जो अपणे घरेयो लैई गैआ ।
\q
\v 7 एह दिखी नैं सारे माणु कुड़कुड़ाई नैं ग्लाणां लग्गे, “सैह तां इक्क पापी माणुये दे घरेयो चलेया ऐ ।”
\p
\v 8 जक्कई खड़ौई करी प्रभु नैं ग्लाया, “हे प्रभु, दिखा, मैं अपणी आधी धन दौलत गरीबां जो दिंदा, कने कुसी नैं बेईमानी करी नैं लैई लैआ ऐ तां तिस जो चार गुणां वापस करी दिंदा ऐ ।”
\v 9 ताह्लू यीशुयें तिस नैं गलाया, “अज्ज इस घरे च उद्धार आया ऐ, इसतांई एह भी अब्राहमे दा इक्क पुत्तर ऐ ।
\v 10 क्जोकि माणुये दा पुत्तर गुआचेयां जो तोपणां कने तिन्हां दा उद्धार करणां आया ऐ ।
\s दसां मोहरां दा उदारण
\r ( मत्ती 25 : 14-30 )
\p
\v 11 जाह्लू सैह एह गल्लां सुणां दे थे, तां तिन्हीं इक्क उदारण ग्लाया, इसतांई कि सैह यरूशलेमे अल्ल था, कने सैह समझदे थे कि परमात्में दा राज्ज हुण प्रकट होणे आळा ऐ ।
\v 12 कने तिन्हीं ग्लाया, “इक्क मीर माणु दूर देशे जो चलेया तांकि राज्ज पद पाई नैं वापस ओयें ।
\v 13 तिन्हीं अपणेयां दासां च दसा जो सदी नैं तिन्हां जो दस सिक्के दित्ते कने तिन्हां नैं ग्लाया, 'मेरे वापस ओणे तिकर लैण-दैण करणां ।
\v 14 अपर तिसदे सैहरे अक्खे बक्खे दे रैहणे आळे तिसते बैर रखदे थे, कने तिसदे पचांह् दूतां दिया बजाह ते बुलावा घल्लया, 'अहां नी चाहंदे कि एह अहां पर राज्ज करें ।
\p
\v 15 “जाह्लू सैह राज्ज पद पाई नैं वापस आया, तां इआं होया कि तिन्हीं अपणेयां दासां जो जिन्हां जो सिक्के दित्यो थे तिन्हां जो अप्पु अल्ल सदेयां तांकि पता करें कि तिन्हां लैण दैण ते क्या-क्या कमाया ।
\v 16 ताह्लू पैहले आई नैं ग्लाया, 'हे मालक, तेरे सिक्के ते दस होर सिक्के कमाये हन ।'
\v 17 मालकें तिस नैं ग्लाया, 'धन, हे उत्तम दास ! तू मते ते ई थोड़े च वसुआसे जोग्गा निकळेया हुण दसां सैहरां पर हक्क रख ।
\v 18 दूयें आई नैं ग्लाया, 'तेरे सिक्के ते पंज होर सिक्के कमाये हन ।'
\v 19 तिन्हीं तिस नैं भी ग्लाया, 'तूमी पंजा सैहरां पर हाकम होई जां ।'
\v 20 त्रीयें दासें भी आई नैं ग्लाया, 'हे मालक, दिख तेरा सिक्का एह ऐ, जिसजो मैं अगोंछे च बन्नी नैं रखदा था ।
\v 21 क्जोकि मैं तिज्जो ते डरदा था, इसतांई कि तू कठोर माणु ऐ : जेह्ड़ा तैं नी रखेया तिसियो चुकी लैंदा ऐ, कने जेह्ड़ा तैं नी बाया, तिसियो पुट्टी लैंदा ऐ ।'
\v 22 मालकें तिस नैं ग्लाया, हे दुष्ट दास, मैं तेरे ई मुँमे ते तिज्जो दोषी ठेहरांदा ऐ । तू मिन्जो जाणदा था कि सख्त माणु ऐ, जेह्ड़ा मैं नी रखया तिसियो चुकी लैंदा, कने जेह्ड़ा मैं नी बाया तिसियो पूटदा ऐ;
\v 23 तां तैं मेरे सिक्के सौकारां अल्ल क्जो नी रखी दित्ते कि आई नैं ब्याजे समेत लैई लैंदा ?'
\v 24 कने जेह्ड़े माणु बक्खें खड़ूतेयो थे, तिन्हीं तिन्हां नैं ग्लाया, 'सैह सिक्का इसते लैई लैआ, कने जिस अल्ल दस सिक्के हन तिसियो दैई दैआ ।'
\v 25 तिन्हां तिस नैं ग्लाया, हे मालक, तिस अल्ल तां सिक्के हन ।'
\v 26 मैं तुहां नैं ग्लांदा कि जिस अल्ल ऐ, तिस जो दित्ता जांगा; कने जिस अल्ल नी ऐ, तिसते सैह भी जेह्ड़ा तिस अल्ल ऐ लैई लैआ जांगा ।
\v 27 अपर मेरे तिन्हां बैरियां जो जेह्ड़ा नी चाहंदे थे कि मैं तिन्हां पर राज्ज करें, तिन्हां जो ऐत्थियो लैआई करी मेरे सामणे मारा ।”
\s यरूशलेमें च विजय प्रवेश
\r ( मत्ती 21 : 1-11; मरकुस 11 : 1-11; यूहन्ना 12 : 12-19 )
\p
\v 28 एह गल्लां ग्लाई करी यीशु यरूशलेमे सैहरे दे बक्खी गांह गांह चलया ।
\p
\v 29 जाह्लू सैह जैतून नांये दे प्हाड़े पर बैतफगे ग्रांए कने बैतनिय्याह ग्रांए अल्ल पुज्जा, तां तिन्हीं अपणे बारां चेलेयां च दूँ जो एह ग्लाई नैं घल्लया,
\v 30 “सामणे दे ग्रांए च जा; कने तिस च पुज्जदे ई इक्क गद्धिया दा बच्चा जिस पर कदी कोई सवार नी होया, बन्नेया मिलगा, तिसियो खोली नैं लैई ओआ ।
\v 31 जे कोई तुहां ते पूछें कि क्जो खोलादे हन, तां एह ग्लानेयों कि प्रभु जो इसदी जरूरत ऐ ।”
\p
\v 32 जेह्ड़े दो चेले घल्लेयो थे, तिन्हां जाई नैं जिआं तिन्हीं तिन्हां नैं ग्लाया था, तिआं ई ग्लाया ।
\v 33 जाह्लू सैह गद्धे दे बच्चे जो खोला दे थे, तां तिस गद्धे दे मालकें तिन्हां ते पूछया, “इस बच्चे जो क्जो खोलादे?”
\v 34 तिन्हां ग्लाया, “प्रभु जो इसदी जरूरत ऐ ।”
\v 35 सैह तिसियो यीशु अल्ल लैई आये, कने अपणे कपड़े तिस बच्चे परालें रखी नै यीशु जो तिस पर बैठाई दित्ता ।
\v 36 जाह्लू यीशु जा दा था, तां सैह अपणे कपड़े रस्ते च बछांदे जादें थे ।
\p
\v 37 बक्खें ओंदे ओंदे जाह्लू सैह जैतून प्हाड़े दी ढलाना पर पुज्जा, तां चेलेयां दी सारी मण्डली तिन्हां सारेयां सामर्थी दे कम्मां दिया बजाह ते जेह्ड़े तिन्हां दिखयो थे, खुश होई नैं जोरे नैं परमात्में दी स्तुति करणां लग्गे :
\q
\v 38 “धन ऐ सैह राजा, जेह्ड़ा प्रभु दे नांये ते ओंदा ऐ, सुअर्गे च शांति कने आकाशमण्डल च महिमा होयें !
\p
\v 39 ताह्लू माणुआं दी भीड़ा च थोड़े फरीसी तिस नैं ग्लाणां लग्गे, “हे गुरू, अपणे चेलयां जो झिड़क ।”
\v 40 तिन्हीं जबाब दित्ता, “मैं तुहां नैं सच गलांदा ऐ, जे एह चुप रैह्न तां पत्थर डडी पोंगे ।
\s यरूशलेमें तांई विलाप
\p
\v 41 जाह्लू सैह बक्खें आया तां सैहरे जो दिखी नैं तिस पर रोया ।
\v 42 कने ग्लाया, “क्या ई भला हुंदा कि तू, हाँ तू ई, तिस दिन च कुशल दी गल्लां जाणदा, अपर हुण तेरियां अखी ते छूपी गैईयां हन ।
\v 43 क्जोकि सैह दिन तिज्जो पर भी ओंगे कि तेरे बैरी मोर्चा बन्नी करी तिज्जो घेरी लैंगे, कने चौनी पास्से ते तिज्जो दबांगे;
\v 44 कने तिज्जो कने तेरे जागतां जो जेह्ड़े तिज्जो च हन, चिक्का च मलांगे, कने तिज्जो च पत्थर पर पत्थर भी नी छडगे; क्जोकि तैं तिस मोक्के जो जाह्लू तिज्जो पर कृपा दृष्टि कित्ती गैई नी पणछैणयां”
\s यरूशलेम दे मंदरे ते वपारियां जो बाहर कड्डणां
\r ( मत्ती 21 : 12-17; मरकुस 11 : 15-19; यूहन्ना 2 : 13-22 )
\p
\v 45 ताह्लू यीशु मंदरे च जाई नैं तित्थु बैठयो वपार करणे आळेयां जो बाहर कडणां लग्गा,
\v 46 कने तिन्हीं ग्लाया, “लिख्या ऐ, 'मेरा घर प्रार्थना दा घर हुंगा, 'अपर तुहां तिसियो डाकुआ दा अड्डा बणांंई दित्ता ऐ ।”
\p
\v 47 यीशु हर रोज मंदरे च शिक्षा दिंदा था ;कनेप्रधान याजक कने शास्त्री कने लोका दे खास तिसियो खत्म करणे दा मौका तोपदे थे ।
\v 48 अपर कोई उपाय नी निकाळी सके एह कुस तरांह करन, कजोकि सारे माणु बड़े चांये नैं तिसदी सुणदे थे ।
\c 20
\s यीशु मसीह दे हक्क दा सबाल
\r ( मत्ती 21 : 23-27; मरकुस 11 : 27-33 )
\p
\v 1 इक्क दिन इआं होया कि जाह्लू यीशु मंदरे च लोकां जो शिक्षा दै दा कने सुसमाचार सणादा था, तां प्रधान याजक कने शास्त्री, स्याणेयां सौगी आई करी बक्खें खड़ौई गै;
\v 2 कने ग्लाणां लग्गे, “अहां जो दस्स, तू इन्हां कम्मां जो कुस हक्के नैं करदा ऐ, कने सैह कुण ऐ जिन्हीं तिज्जो एह हक्क दित्या ऐ?”
\v 3 तिन्हीं तिन्हां जो जबाब दित्ता, “मैं भी तुहां ते इक्क गल्ल पूछ्दा ऐ; मिन्जो दस्सा
\v 4 यूहन्ने दा बपतिस्मा सुअर्गे दे बक्खे ते था या माणुआं दे बक्खे ते था?”
\v 5 ताह्लू सैह अप्पु चा ग्लाणां लग्गे, “जे अहां ग्लांगे, 'सुअर्गे दे पास्से ते, 'तां इन्हीं ग्लाणां, 'भिरी तुहां तिस पर वसुआस क्जो नी कित्ता?'
\v 6 कने जे अहां ग्लांगे, 'माणुआं दे पास्से ते, 'तां सारेयां लोकां अहां पर पत्थर मारणे, क्जोकि सैह सचमुच जाणदे हन कि यूहन्ना भविष्यवक्ता था ।”
\v 7 इस तांई तिन्हां जबाब दित्ता, “अहां नी जाणदे कि सैह कुस दे पास्से ते था ।”
\v 8 यीशुयें तिन्हां नैं ग्लाया, “तां मैं भी तुहां जो नी दस्सणा कि मैं एह कम्म कुस हक्के नैं करदा ऐ ।”
\s दुष्ट जमीदारां दा उदारण
\r ( मत्ती 21 : 33-46; मरकुस 12 : 1-12 )
\p
\v 9 ताह्लू यीशु लोकां नैं एह उदारण ग्लाणां लग्गा : “इक्की माणुयें अंगूरा दा बाग लगाया, कने जमीदारां जो तिसदा ठेका दैई दित्ता कने मते दिना बासती परदेस चली गैआ ।
\v 10 जाह्लू बग्त आया तां तिन्हीं जमीदारां अल्ल इक्की दासे जो घल्लया कि सैह अंगूरा दे बागे च थोड़े फळां दा हिस्सा लैई ओयें, अपर जमीदारां तिसियो मारी कूटी करी खाली हत्थ वापस घल्ली दित्ता ।
\v 11 भिरी तिन्हीं इक्क होर दास घल्लया, कने तिन्हां तिसियो भी मारी नैं कने तिसदी बेइजती करी नैं खाली हत्थ वापस घल्ली दित्ता ।
\v 12 भिरी तिन्हीं तीन दास होर घल्ले, कने जमीदारां तिन्हां जो भी जख्मी करी नैं कड्डी दित्ता ।
\v 13 ताह्लू अंगूरा दे बागे दे मालकें ग्लाया, 'मैं क्या करें? मैं अपणे प्यारे जागते जो घल्लदा, जरूर सैह इसदी इज्जत करगे । '
\v 14 जाह्लू जमीदारां तिस जो दिख्या तां अप्पु च ग्लाणां लग्गे, 'एह तां बागे दा वारिस ऐ; ओआ, अहां इसियो मारी दिंदे कि सारी मलकीत म्हारी होई जां ।'
\v 15 कने तिन्हां तिसियो अंगूरा दे बागे ते बाहर कड्डी नैं मारी दित्ता । इस तांई अंगूरा दे बागे दा मालक तिन्हां नैं क्या करगा?
\v 16 सैह तिन्हां जमीदारां जो खत्म करगा, कने अंगूरा दे बागे दूयेयां जो दिंगा ।”
\v 17 तिन्हीं तिन्हां दे बक्खी दिखी नैं ग्लाया, “भिरी एह क्या लिख्या ऐ :
\q ‘जिस पत्थरे जो राजमिस्त्रियां निक्कमा ठेहराया था, सैई कुणे दा सिरा होई गैआ ।'
\q ‘जिस पत्थरे जो राजमिस्त्रियां निक्कमा ठेहराया था, सैही कुणे दा सिरा होई गैआ ।'
\q
\v 18 जेह्ड़ा कोई तिस पत्थरे पर पोंगा सैह चकनाचूर होई जांगा, कने जिस पर सैह पोंगा, तिसियो पित्थी दिंगा ।”
\s कैसरे जो कर दैणां
\r ( मत्ती 22 : 15-22; मरकुस 12 : 13-17 )
\p
\v 19 तिस बग्त शास्त्रियां कने प्रधान याजकां तिसियो पकड़णा चाया, क्जोकि सैह समझी गैयो थे कि तिन्हीं अहां पर एह उदारण ग्लाया, अपर सैह लोकां ते डरे ।
\v 20 कने सैह तिसदी ताक च लग्गे कने भेदी घल्ले कि धर्म का भेष बदली करी तिसदी कोई ना कोई गल्ल पकड़न, जे तां तिसियो हाकमां दे हक्क कने अधिकारियां दे हुआले करी दिंगे ।
\v 21 तिन्हां तिसते एह पूछया, “हे गुरू, अहां जाणदे हन कि तू ठीक ग्लांदा कने सखांदा भी ऐ, कने कुसी दी बुराई नी करदा, अपर परमात्में दा रस्ता सच्चाईया नैं दस्सदा ऐ ।
\v 22 क्या अहां जो कैसरे जो टैक्स दैणां ठीक ऐ कि नी?”
\v 23 तिन्हीं तिन्हां दी चलाकिया जो जाणी नैं तिन्हां नैं ग्लाया,
\v 24 “इक्क दीनार मिन्जो भी दस्सा । तिस पर कुसदी मौहर कने नां ऐ?” तिन्हां ग्लाया, “कैसरे दा ।”
\v 25 तिन्हीं तिन्हां नैं ग्लाया, “तां जेह्ड़ा कैसर दा ऐ, सैह कैसर जो दैआ; कने जेह्ड़ा परमात्में दा ऐ, सैह परमात्में जो दैआ ।”
\v 26 सैह लोकां दे सामणे इसा गल्ला च पकड़ी नी सकें, अपर तिसदे जबाबे ते हैरान होई नैं चुप रैई गै ।
\s दुवारा ते जिंदा होणां कने व्याह
\r ( मत्ती 22 : 23-33; मरकुस 12 : 18-27 )
\p
\v 27 भिरी सदूकी जो ग्लांदे हन कि मरेयां दा जिंदा होणा ऐ कि नी, तिन्हां च कुच्छना तिस अल्ल आई नैं पूछया,
\v 28 “हे गुरू, मूसें अहां तांई लिख्या ऐ, 'जे कुसी दा भाऊ अपणिया लाड़िया दे होंदे बगैर औलादा मरी जां, तां तिसदा भाऊ तिसदिया लाड़िया नैं ब्याह करी लैं, कने अपणे भाऊये तांई वंश पैदा करें ।'
\v 29 सत भाऊ थे, पैहला भाऊ ब्याह करी नैं बगैर औलादा मरी गैआ ।~
\v 30 भिरी दूयें,
\v 31 कने त्रीयें भी तिसा जणांसा नैं व्याह करी लैआ । तिसा रीतिया च सतो विना औलादा ते मरी गै ।
\v 32 तिस ते बाद सैह जनानी भी मरी गेई ।
\v 33 इसतांई जिंदे होणे पर सैह तिन्हां च कुसदी लाड़ी होंगी, क्जोकि सैह सता दी लाड़ी होई चुकियो थी ।”
\v 34 यीशुयें तिन्हां नैं ग्लाया, “इस जुगे दियां औलादा च तां व्याह हुंदा ऐ,
\v 35 अपर जेह्ड़े माणु तिस जोग्गे ठेहरगे कि इस जुगे जो कने मरेयां च जिंदे होणे जो हासल करन, सैह ना तां व्याह करगे कने ना व्याहे च दित्ते जांगे ।
\v 36 सैह भिरी मरणे तांई भी नी; क्जोकि सैह स्वर्गदूतां साइआं होंगे, कने दुआरा जिंदे होणे दी औलाद होणे ते परमात्में दी भी औलाद होंगे ।
\v 37 अपर इसा गल्ला जो कि मरे भी जिंदे होंदे हन, मूसें भी झाड़ी दी कथा च प्रकट कित्ता ऐ कि सैह प्रभु जो 'अब्राहमे दा परमात्मा, कने इसहाके दा परमात्मां, कने याकूबे दा परमात्मां' ग्लांदा ऐ ।
\v 38 परमात्मां मुडदेयां दा नी अपर जिंदेयां दा परमात्मां ऐ : क्जोकि तिसदे नैड़े सारे जिंदे हन ।”
\v 39 ताह्लू एह सुणी नै शास्त्रीयां च कुच्छना एह ग्लाया ,“हे गुरू, तैं ठीक ग्लाया ।”
\v 40 कने तिन्हां जो भिरी तिसते होर कुच्छ पूछणे दी हिम्मत नी होई ।
\s मसीह कुसदा पुत्तर ऐ ?
\r ( मत्ती 22 : 41-46; मरकुस 12 : 35-37 )
\p
\v 41 भिरी तिन्हीं तिन्हां ते पूछया, मसीह जो दाऊदे दी औलाद किआं गलांदे हन?
\v 42 दाऊद अप्पु भी भजन संहिता दिया कताबा च ग्लांदा ऐ :
\q 'प्रभुयें मेरे प्रभु नैं ग्लाया,
\q
\v 43 मेरे खब्बे बक्खें बैठ, जाह्लू तिकर कि मैं तेरे बैरियां जो तेरेयां पैरां थलैं नी करी दैं ।'
\q
\v 44 दाऊद तां तिस जो प्रभु ग्लांदा ऐ; तां भिरी सैह तिसदी औलाद किआं होया?”
\s शास्त्रियां ते चुकनै
\r ( मत्ती 22 : 41-46; मरकुस 12 : 35-37 )
\p
\v 45 जाह्लू सारे माणु सुणां दे थे, तां तिन्हीं अपणे चेलयां नैं ग्लाया,
\v 46 शास्त्रियां ते चुकनै रैह्आ, जिन्हां जो लम्मे लम्मे कपड़े पैहनी करी घूमणा खरा लगदा ऐ, कने जिन्हां जो बजारां च नमस्कार, कने सभां च खास आसन कने जेवनारां च खास जगाह प्यारी लगदी ऐ ।
\v 47 सैह विधवां दे घर खाई जांदे हन, कने दस्सणे तांई बड़ी देर प्रार्थना करदे रैंह्दे हन एह बड़ी सज्जा पांगे ।
\c 21
\s गरीब विधवा दा दान
\r ( मरकुस 12 : 41-44 )
\p
\v 1 भिरी यीशुयें अखी चुकी नैं मीरां जो अपणां-अपणां दान भण्डारे च पादें दिख्या ।
\v 2 तिन्हीं इक्क गरीब विधवा जो भी तिस च दो दमड़ियां पादें दिख्या ।
\v 3 ताह्लू तिन्हीं ग्लाया, “मैं तुहां नैं सच ग्लांदा ऐ कि इसा गरीबा विधवा तां सबना ते जादा पाया ऐ ।
\v 4 क्जोकि तिन्हां सबना अपणियां-अपणियां मीरिया च दाने च थोड़ा पाया ऐ, अपर तिन्नै अपणी गरिबिया च अपणी सारी कमाई पाई दित्ती ऐ ।”
\s मंदरे दे विनाश दी भविष्यवाणी
\r ( मत्ती 24 : 1,2; मरकुस 13 : 1,2 )
\p
\v 5 जाह्लू कुच्छ माणु मंदरे दे बारे च गला दे थे कि सैह कदेय छैल पत्थरां नैं कने दान कित्तियां चीज्जां नैं सजाया ऐ, तां तिन्हीं ग्लाया,
\v 6 “सैह दिन ओगें, जिन्हां च एह सब कुछ जेह्ड़ा तुहां दिखदे हन, तिन्हां च ऐत्थू कुसी भी पत्थरे पर पत्थर भी नी रैंह्गा जेह्ड़ा ढाया नी जांगा ।”
\s संकट कने क्लेश
\r ( मत्ती 24 : 3-14; मरकुस 13 : 3-13 )
\p
\v 7 तिन्हां तिसते पूछया, “हे गुरू, एह सब काह्लू हुंगा? कने एह गल्लां जाह्लू पूरियां होणे पर हुंगियां, तां तिस बग्ते दा क्या नशाण हुंगा?”
\v 8 तिन्हीं ग्लाया, “चुकनै रैह्आ कि भरमया ना जां, क्जोकि मते भरी मेरे नांये ते आई नै ग्लांगे, मैं सैई ऐ, 'कने एह भी कि, 'बग्त निकळी जा दा ऐ ।' तुहां तिसदे पचांह् मत चली जांदे ।
\v 9 जाह्लू तुहां लड़ाईयां कने हंगामे दी चर्चा सुणगे तां घबराई मत जांदे, क्जोकि तिन्हां पैंहलें होणां जरूरी ऐ; अपर तिस बग्त इकदम अंत नी हुंगा ।”
\p
\v 10 ताह्लू तिन्हीं तिन्हां नैं ग्लाया, “जातिआ पर जाती कने राज्जे पर राज चढ़ाई करगा,
\v 11 कने बडे-बडे हिल्लण होंगे, कने जगाह जगाह पर अकाल कने महामारियां पोंगियां, कने अंम्बरे च बुरिआं गल्लां कने बडे-बडे नशाण प्रकट होंगे ।
\v 12 अपर इन्हां सारियां गल्लां होणे ते पैंहलें मेरे नांये दिया बजाह ते तुहां जो पकड़गे, कने सतांगे, कने पंचायता च घसीटगे कने जेलां च करी दिंगे, कने राजेयां कने हाकमां दे सामणे लैई जांगे ।
\v 13 अपर एह तुहां तांई गवाही दैणे दा मौका होई जांगा ।
\v 14 इसताई अपणे- अपणे मने च ठाणी लैआ कि अहां पैंहलें ई जबाब दैणे दी चिंता नी करगे ।
\v 15 क्जोकि मैं तुहां जो ऐसे शब्द कने अक्ल दिंगा कि तुहां दे सब विरोधी सामना या विरोध नी करी सकगे ।
\v 16 तुहां दे मां – बुड़े, कने भाऊ, कने रिश्तेदार, कने साथी भी तुहां जो पकड़ुआंगे; ऐत्थू तिकर कि तुहां च कुच्छना जो मारी दिंगे ।
\v 17 मेरे नांये दिया बजह ते सारे माणु तुहां नैं बैर रखगे ।
\v 18 अपर तुहां दे मुँडे दा इक्क बाळ भी बांका नी हुंगा ।
\v 19 अपणे धीरजे नैं तुहां अपणियां जान्नी जो बचाई रखगे ।
\s यरुशलेमें दे विनाशे दी भविष्यवाणी
\r ( मत्ती 24 : 15-21; मरकुस 13 : 14-19 )
\p
\v 20 “जाह्लू तुहां यरूशलेमे जो सेना नैं घिरया होया दिखगे, तां जाणी लैनेयों कि तिसदा उजड़णा नेड़ैं ऐ ।
\v 21 ताह्लू जेह्ड़े यहूदिया च होन सैह प्हाड़ां पर नठी जान; कने जेह्ड़े यरूशलेमे अंदर होन सैह बाहरेयो निकळी जान; कने जेह्ड़े ग्रांए च होन सैह तिस ग्रांए च ना जान ।
\v 22 क्जोकि एह बदला लैणे दे ऐसे दिने होंगे, जिन्हां च लिखियां सारियां गल्लां पूरियां होई जागियां ।
\v 23 तिन्हां दिनां च जेह्ड़ी लैरथी कने दूध पियाणे आळी होंगी, तिसा तांई हाय ! क्जोकि देशे च बड़ा सताव कने तिन्हां लोकां पर बड़ा प्रकोप हुंगा ।
\v 24 सैह तलवारा दी धार बणी जांगे, कने सारेयां देशा दे लोका च बंदी होई नैं पज्जाये जांगे; कने जाह्लू तिकर होरना जातिआं दा बग्त पूरा ना होयें, ताह्लू तिकर यरूशलेम होरना जातिआं नैं रौंदेया जांगा ।
\s माणुये दे पुत्तरे दा ओणां
\r ( मत्ती 24 : 29-31; मरकुस 13 : 24-27 )
\p
\v 25 “सूरजे च कने चन्द्रमे च कने तारेयां च नशाण दुस्सगे; कने धरतिया पर सारे देसां दे लोकां जो मसीबत होंगी, क्जोकि सैह समुंदरे दी गरजणां नैं कने लहरा दे रौळे नैं घबराई जांगे ।
\v 26 डरे दिया बजाह ते कने संसारे पर ओणे आळी मसीबतां दा इंतजार करदे करदे लोकां दे जी च जी नी रैंह्गा, क्जोकि अम्बरें दियां शक्तियां लोळियां जांगियां ।
\v 27 ताह्लू सैह माणुये दे पुत्तरे जो सामर्था दे कने बड़ी महीमा सोगी बदळे पर ओंदे देखगे ।
\v 28 जाह्लू एह गल्लां होणां लगगियां, तां सीधे होई नैं अपणे मुँड ऊपर चुकनेयों; क्जोकि तुहां दा छूटकारा नेड़ैं हुंगा ।”
\s धूड़े दे रूखे दा उदारण
\r ( मत्ती 24 : 32-35; मरकुस 13 : 28-31 )
\p
\v 29 तिन्हीं तिन्हां नैं इक्क उदारण भी ग्लाया : “धूड़े दे रुखे कने सारेयां रुखा जो दिखा ।
\v 30 जिआं तिन्हां प्लूसां निकळदियां हन, तां तुहां दिखी नैं अप्पु ई जाणी लैंदे हन कि गर्मिया दा मौसम ओणे आळा ऐ ।
\v 31 तिस तरीके नैं जाह्लू तुहां एह गल्लां होंदे दिखन, ताह्लू जाणी लैआ कि परमात्में दा राज्ज ओणे आळा ऐ ।
\v 32 मैं तुहां नैं सच ग्लांदा ऐ कि जाह्लू तिकर एह सारियां गल्लां नी होई लैंन, ताह्लू तिकर तिसा पीढ़ीया दा कदीभी अन्त नी होणां ।
\v 33 अम्बर कनेधरती टळी जांगे, अपर मेरियां गल्लां कदी नी टळगियां ।
\s जागदे रैह्आ
\r ( मत्ती 24 : 36-41; मरकुस 13 : 32-37 )
\p
\v 34 “इस बजाह ते चुकनै रैह्आ, एह नी होयें कि तुहां दे मने च खमार, कने मतवालेपन, कने इसा जिन्दगिया दी चिंता नैं सुस्त होई जान, कने सैह दिन तुहां पर साइआं चाणचक आई पोयें ।
\v 35 क्जोकि सैह सारे धरतिया पर रैहणे आळेयां पर इसी तरांह आई पोंगा ।
\v 36 इसतांई जागदे रैह्आ कने हर बग्त प्रार्थना करदे रैह्आ कि तुहां इन्हां सब ओणे आळियां मसीबतां ते बची करी रैह्न कने माणुये साइआं खड़ौणे जोग्गा तां बणा ।”
\p
\v 37 सैह हर दिन मंदरे च शिक्षा दिंदा था, कने रातियो बाहर जाई नैं जैतून नांये दे प्हाड़े पर रैंह्दा था;
\v 38 कने भ्यागा तड़कें ईं सारे माणु तिसदी सुणने तांई मंदरे च तिस अल्ल ओंदे थे
\c 22
\s यीशु मसीह जो जान्नी ते मारणे दी साजस
\r ( मत्ती 26 : 1-5; मरकुस 14 : 1,2; यूहन्ना 11 : 45-53 )
\p
\v 1 अखमीरी रोटिया दा तौआर जेह्ड़ा फसह दे नांये जाणेयां जांदा ऐ, नेड़ैं था;
\v 2 कने प्रधान याजक कनेशास्त्री इस सोच वचारे च रैंह्दे थे कि यीशु जो किआं जान्नी ते मारन, अपर सैह लोकां ते डरदे थे ।
\s यहूदा इस्करियोतिये दा धोखा
\r ( मत्ती 26 : 14-16; मरकुस 14 : 10,11 )
\p
\v 3 ताह्लू सैतान यहूदा च समाईया, जेह्ड़ा इस्करियोती नांये ते जाणेयां जांदा था कने यीशु दे बारां चेलेयां च गिणेया जांदा था ।
\v 4 तिन्हीं जाई नैं प्रधान याजकां कने अधिकारियां नैं गल्ल-बात कित्ती कि यीशु जो किआं तिन्हां दे हुआले करें ।
\v 5 सैह खुश होये, कने तिसियो पैसे दैणे दा वादा कित्ता ।
\v 6 तिन्हीं मनी लैआ, कने मौका तोपणां लग्गा कि जाह्लू भीड़ ना होयें तां यीशु जो तिन्हां दे हुआलें करी दिंगा ।
\s चेलयां सौगी फसह दी आखरी धाम
\r ( मत्ती 26 : 17-25; मरकुस 14 : 12-21; यूहन्ना 13 : 21-30 )
\p
\v 7 ताह्लू अखमीरी रोटिया दे तौआरे दा दिन आया, जिस च फसह दा मेम्ना बलि चढ़ाणा जरूरी था ।
\v 8 यीशुयें पतरसे नैं कने यूहन्ने जो एह ग्लाई नैं घल्लया : “जाई नैं अहां तांई फसह त्यार करा ।”
\v 9 तिन्हीं तिसते पूछया, “तू अहां ते फसह दी त्यारी कतांह चाहंदा ऐ ?”
\v 10 तिन्हीं तिन्हां नैं ग्लाया, “दिखा, सैहरे च पुज्जदे ई इक्क माणु पाणिये दा घड़े लैई नैं चलेया तुहां जो मिलगा; जिस घरे च सैह जां तुहां तिसदे पचांह् चली जानेयों,
\v 11 कने तिस घरे दे मालके नैं ग्लाणां, कि “गुरू तिज्जो नैं ग्लादा ऐ कि सैह कमरा कुत्थू ऐ जिस च मैं अपणे चेलेयां सौगी फसह खां?”
\v 12 सैह तुहां जो इक्क सज्जियो सजाइयो बोड़ दस्सगा; तित्थु ई त्यारी करनेयों ।
\v 13 तिन्हां जाई नैं, जिआं यीशुयें तिन्हां नैं ग्लाया था, तिआं ई होया कने फसह त्यार कित्ती ।
\s प्रभु - भोज
\r ( मत्ती 26 : 26-30; मरकुस 14 : 22-26; 1 कुरिन्थियों 11 : 23-25 )
\p
\v 14 जाह्लू बग्त आई रैह्आ, तां सैह चेलयां सौगी खाणां बैठा ।
\v 15 कने तिन्हीं तिन्हां नैं ग्लाया, “मिन्जो बड़ी लालसा थी कि दुख झेलणे ते पैहलें एह फसह तुहां सौगी खां ।
\v 16 क्जोकि मैं तुहां नैं गलांदा ऐ कि जाह्लू तिकर सैह परमात्में दे राज्जे च पूरा नी होयें ताह्लू तिकर मैं तिसा जो कदी नी खांगा
\v 17 ताह्लू तिन्हीं कटोरा लैई नैं धन्यवाद कित्ता कने ग्लाया, “इसियो लैआ कने अप्पु चा बंडी लैआ ।
\v 18 क्जोकि मैं तुहां नैं ग्लांदा ऐ कि जाह्लू तिकर परमात्में दा राज्ज नी ओयें ताह्लू तिकर मैं अंगूरा दा रस अज्जे ते बाद कदी नी पींगा ।”
\v 19 भिरी तिन्हीं रोटी लैई, कने धन्यवाद करी नै तोड़ी, कने तिन्हां जो एह गलाई नैं दित्ती, “एह मेरा शरीर ऐ जेह्ड़ा तुहां तांई दित्ता जांदा ऐ : मेरिया यादा तांई ऐही करा करा ।”
\v 20 इस तरीके नैं तिन्हीं खाणे ते बाद कटोरा भी एह ग्लाई नैं दिता, “एह कटोरा मेरे तिस खूने च जेह्ड़ा तुहां तांई बहाया जांदा ऐ नौआं वादा ऐ ।
\v 21 अपर दिखा, मेरे पकड़ुआणे आळे दा हत्थ मेरे सौगी टेबले पर ऐ ।
\v 22 क्जोकि माणुये दा पुत्तर तां जिआं तिस तांई ठेहराया जांदा ऐ, अपर हाय तिस माणुये पर जिसदिया बजाह ते सैह पकड़ुआया जांदा ऐ !”
\v 23 ताह्लू सैह अप्पु चा पूछणां लग्गे कि अहां च कुण ऐ, जेह्ड़ा एह कम्म करगा ।
\s म्हान कुण? पर सबाल जबाब
\p
\v 24 तिन्हां च एह बैंह्स बाजी भी होई तिन्हां च बड़ा कुण समझेया जांदा ऐ ।
\v 25 तिन्हीं तिन्हां नैं ग्लाया, “होरनी जाति दे राजे तिन्हां पर प्रभुता करदे हन; कने जेह्ड़े तिन्हां पर हक्क रखदे हन, सैह भलाई करणे आळे नांये ते जाणे जांदे हन ।
\v 26 अपर तुहां ऐदेय मत होंदे; अपर जेह्ड़ा तुहां च बडा ऐ, सैह लोक्के साइआं कने जेह्ड़ा प्रधान ऐ, सैह सेवके साइआं बणैं ।
\v 27 क्जोकि बडा कुण ऐ, सैह जेह्ड़ा खाणां बैठया ऐ, या जेह्ड़ा सेवा करा करदा सैह? क्या सैह नी जेह्ड़ा खाणां बैठया ऐ? अपर मैं तुहां बिच दासे साइआं ऐ ।
\p
\v 28 “तुहां सैह हन, जेह्ड़े मेरिया परीक्षा दे बग्त लगातार मिन्जो सौगी रैंह्;
\v 29 कने जिआं मेरे पिते मेरे तांई इक्क राज्ज ठहराया ऐ, तिआं ई मैं तुहां ताई ठहरांदा ऐ,
\v 30 तांकि तुहां मेरे राज्जे च मेरी मेज पर खांगे-पींगे, अपर सिंहासणे पर बैई नै इस्त्राएले दे बारां गोत्रां दा न्याय करा ।
\s पतरसे दे मुकरी जाणे दी भविष्यवाणी
\r ( मत्ती 26 : 31-35; मरकुस 14 : 27-31; यूहन्ना 13 : 36-38 )
\p
\v 31 “शमौन, हे शमौन ! दिख, सैताने तुहां लोकां जो मंगी लैआ ऐ कि कणका साइआं फटके,
\v 32 अपर मैं तिज्जो तांई विणती कित्ती कि तेरा वसुआस चली नी जां; कने जाह्लू तुहां फिरन तां अपणे भाऊआं जो मजबूत करा ।”
\v 33 तिन्हीं तिन्हां नैं ग्लाया, “हे प्रभु, मैं तेरे कने जेला च जाणे जो कने मरणे जो भी त्यार ऐ ।”
\v 34 तिन्हीं ग्लाया, “ओ पतरसा, मैं तिज्जो नैं ग्लांदा ऐ कि अज्ज कुक्ड़े दे बांग दैंणे ते पैहलें तैं तीन बरी मेरा मना करणां कि तू मिन्जो नी जाणदा ।”
\s बटुआ, झोलू, कने तलवार
\p
\v 35 भिरी तिन्हीं तिन्हां नैं ग्लाया, “जाह्लू मैं तुहां जो बटुए, कने झोळी ,कने जूते बगैर घल्लया था, तां क्या तुहां जो कुसी चीज्जा दी कमी होई थी?”
\v 36 तिन्हीं तिन्हां नैं ग्लाया, “अपर हुण जिस अल्ल बटुआ होयें सैह तिसियो लैं कने तिआं ई झोलीया भी, कने जिस अल्ल तलवार ना होयें सैह अपणे कपड़े बेची नै खरीदी लैं ।
\v 37 क्जोकि मैं तुहां नैं ग्लांदा ऐ, कि एह जेह्ड़ा लिख्या ऐ : सैह अपराधियां सौगी गिणेयां, तिसदा मिन्जो च पूरा होणां जरूरी ऐ; क्जोकि मेरे बारे च लिखियां गल्लां पूरियां होणे पर हन ।”
\v 38 तिन्हां ग्लाया, “हे प्रभु, दिख ऐत्थू दो तलवारा हन ।” यीशुयें तिन्हां नैं ग्लाया, “बड़ियां हन ।”
\s जैतूने दे प्हाड़े पर यीशु मसीह दी प्रार्थना
\r ( मत्ती 26 : 36-46; मरकुस 14 : 32-42 )
\p
\v 39 ताह्लू सैह बाहर निकली नै, अपणी रीतिया मताबक जैतून दे प्हाड़े पर गैआ ,कनेचेले तिसदे पचांह् चली पै ।
\v 40 तिसा जगह पुजी नै तिन्हीं तिन्हां कने ग्लाया ,“प्रार्थना करा कि तुहां परीक्षा च मत पोआ ।”
\v 41 भिरी सैह इक्की पत्थरे जो जितणी दूर सट्टी सकदे थे लगभग अपणे चेलयां ते तितणी दूर लग्ग गैआ, कने गोडेयां भार बैई नैं प्रार्थना करणां लग्गा,
\v 42 “हे पिता, जे तू चां तां तिस कटोरे जो मेरे बक्खे ते हटाई लै, तमी मेरी नी अपर तेरी ई इच्छा पूरी होयें ।”
\v 43 ताह्लू सुअर्गे ते इक्क दूत तिसियो दुस्सेया जेह्ड़ा तिसियो सामर्थ दिंदा था ।
\v 44 सैह बड़िया मुसीबता ते व्याकुल होई नै होर भी जोरे नैं प्रार्थना करणां लग्गा; कने तिसदा पसीना मना खूने दियां बडिया बडिया बूंदा साइआं धरतिया पर पैआ था ।
\v 45 ताह्लू सैह प्रार्थना ते उठया कने अपणे चेलयां अल्ल आई नैं तिन्हां जो उदासी दे मारे सुतेया दिख्या
\v 46 कने तिन्हीं तिन्हां नैं ग्लाया, “क्जो सुतेयो हन? उठा, प्रार्थना करा कि परीक्षा च ना पोन ।”
\s यीशु मसीह जो धोखे नैं पकड़णां
\r ( मत्ती 26 : 47-56; मरकुस 14 : 43-50; यूहन्ना 18 : 3-12)
\p
\v 47 सैह एह ग्ला दा ई था कि इक्क माणुआं दी भीड़ आई, कने तिन्हां बारां चेलयां च इक्क जिसदा ना यहूदा था तिन्हां गांह गांह ओआ दा था । सैह यीशुये दा पुक्का लैणे तांई तिस अल्ल आया ।
\v 48 यीशुयें तिस नैं ग्लाया, “हे यहूदा, क्या तैं पुक्का लैई नै माणुये दे पुत्तरे जो धोखे नैं पकड़ुआणा आया ऐ?”
\v 49 तिसदेयां साथियां कने जाह्लू दिख्या कि क्या होणे आळा ऐ, तां ग्लाया, “हे प्रभु, क्या अहां तलवार चलान?”
\v 50 कने तिन्हां च इक्कीं महायाजके दे दासें पर तलवार चलाई नैं तिसदा सज्जा कनं डुआई दित्ता ।
\v 51 इसा गल्ला पर यीशुयें ग्लाया, “हुण बस करा ।” कने तिसदा कनं छूई नैं तिसियो ठीक किता ।
\v 52 ताह्लू यीशुयें प्रधान याजका कने मंदरे दे अधिकारियां कने स्याणेयां यहूदी नेतेयां नैं ग्लाया, “क्या तुहां मिन्जो डाकू समझी नैं तलवारां कने डांगा लैई करी निकळेयो हन?
\v 53 जाह्लू मैं मंदरे च हर दिन तुहां सौगी था, तां तुहां मिन्जो पर हत्थ नी पाया; अपर एह तुहां दा बग्त ऐ, कने नैहरे दा हक्क ऐ ।
\s पतरसे दा मुकरना
\r ( मत्ती 26 : 57,58, 69-75; मरकुस 14 : 53,54, 66-72; यूहन्ना 18 : 12-18, 25-27 )
\p
\v 54 भिरी सैह तिस जो पकड़ी नैं लैई चले, कने महायाजके दे घरेयो लैई गै । कने पतरस तिसदे बड़ी पचांह् चलेया था;
\v 55 कने जाह्लू सैह अगणे च अग्गी सळगेरी नैं किट्ठे बैठे, तां पतरस भी तिन्हां बिच बैई गैआ ।
\v 56 ताह्लू इक्क नौकराणियां तिसियो अग्गी दिया लौई च बैठयो दिखी नैं कने तिसदे पास्सें ताक्की नैं ग्लाणां लग्गी, “एह भी तिस सौगी था ।”
\v 57 अपर तिन्हीं एह ग्लाई नैं ना कित्ती, “हे नारी, मैं तिसियो नी जाणदा ।”
\v 58 थोड़िया देरा बाद कुणकी होरनी भी तिसियो दिखी नैं ग्लाया, “तूमी तां तिन्हां च ऐ ।” पतरसें ग्लाया, “हे माणु, मैं नी ऐ ।”
\v 59 कोई घंटे बाद इक्क होर माणु वसुआसे नैं ग्लाणां लग्गा, “पक्का एह भी तां तिस सौगी था, क्जोकि एह गलीली ऐ ।”
\v 60 पतरसें ग्लाया, “हे माणु, मैं नी जाणदा कि तू क्या ग्लादा ऐ !” सैह ग्लादा ई था कि ताह्लू ई कुक्ड़े बांग दित्ती ।
\v 61 ताह्लू प्रभुयें पचांह् मुड़ी नैं पतरसे पास्सें दिख्या, कने पतरसे जो प्रभु दी सैह गल्ल याद आई जेह्ड़ी तिन्हीं ग्लाईयो थी, “अज्ज कुक्ड़े दे बांग दैणे ते पैंहले, तैं मिन्जो पणछैणने ते तीन बरी मुकरना । “
\v 62 कने सैह बाहर निकळी नैं अंखी भरी भरी रोया ।
\s यीशु मसीह दा अपमान
\r ( मत्ती 26 : 67,68; मरकुस 14 : 65 )
\p
\v 63 जिन्हां माणुआं यीशु जो पकड़ेया था, सैह तिसियो मजाक डुआई करी मारना कूटणां लग्गे;
\v 64 कने तिसदियां अंखी ढक्की नैं तिसते पूछया, “भविष्य वाणी करी नै दस्स कि तिज्जो कुणी मारेया ।
\v 65 कने तिन्हां मतिआं होर भी निंदा दियां गल्लां तिसदे वरखलाफे च गलाईयां ।
\s महासभा दे सामणे यीशु मसीह
\r ( मत्ती 26 : 59-66; मरकुस 14 : 55-64; यूहन्ना 18 : 19-24 )
\p
\v 66 जाह्लू दिन होया तां लोकां दे स्याणेयां कने प्रधान याजक कने शास्त्री किटठे होये,कने तिसियो अपणी महासभा च लैआई नैं पूछया,
\v 67 “जे तू मसीह ऐ, तां अहां नैं ग्लाई दै ।” तिन्हीं तिन्हां नैं ग्लाया, “जे मैं तुहां नैं गलां, तां तुहां वसुसास नी करणां
\v 68 जे पूछें, तां तुहां जबाब नी दैणां ।
\v 69 अपर हुण ते माणुये दा पुत्तर सर्वशक्तिमान परमात्में दी सज्जे पास्सें बैठया रैंह्गा ।”
\v 70 इसा गल्ला पर सारेयां ग्लाया, “तां क्या तू परमात्में दा पुत्तर ऐ ?” तिन्हीं तिन्हां नैं ग्लाया, “तुहां अप्पु तां गलादे हन, क्जोकि मैं ऐ ।”
\v 71 ताह्लू तिन्हां ग्लाया, “हुण अहां जो गवाहिया दी क्या जरूरत ऐ; क्जोकि अहां अप्पु तां तिसदे मुँमें ते सुणी लैआ ।”
\c 23
\s पिलातुस कने यीशु मसीह
\r ( मत्ती 27 : 1,2, 11-14; मरकुस 15 : 1-5; यूहन्ना 18 : 28-38 )
\p
\v 1 ताह्लू सारी सभा उठी नैं तिस पिलातुसे अल्ल लैई गैई ।
\v 2 सैह एह ग्लाई नैं यीशु पर दोष लगाणां लग्गे: “अहां इसियो लोकां जो भकांदे, कने कैसरे जो टैक्स दैणे ते ना करदे, कने अपणे आप्पे जो मसीह, राजा ग्लांदे सुणेया ऐ ।”
\v 3 पिलातुसे तिस ते पूछया, “क्या तू यहूदियां दा राजा ऐ?” तिन्हीं तिसियो जबाब, “तू अप्पु ईं तां ग्लादा ऐ ।”
\v 4 ताह्लू पिलातुसें प्रधान याजकां कने लोकां नैं ग्लाया, “मैं इस माणुये च कोई दोष नी पांदा ।”
\v 5 अपर सैह होर भी जोरे जोरे नैं ग्लाणां लग्गे, “एह गलीला ते लैई करी ऐत्थू तिकर, सारे यहूदियां च शिक्षा दैई नैं लोकां जो भड़कांदा ऐ ।”
\v 6 एह सुणी नैं पिलातुसे पूछया, “क्या एह माणु गलीली ऐ?”
\v 7 कने एह जाणी नैं कि सैह हेरोदेस दी रियासत दा ऐ, तिसियो हेरोदेस अल्ल घल्ली दित्ता, क्जोकि तिन्हां दिनां च सैह भी यरूशलेमे च था ।
\s हेरोदेस कने यीशु मसीह
\p
\v 8 हेरोदेस यीशुये जो दिखी नैं बड़ा खुश होया, क्जोकि सैह मतेआं दिनां ते यीशु जो दिखणां चाहंदा था; इस तांई कि तिसदे बारे च सुणेया था, कने तिसते कुच्छ चमत्कार दिखणे दी उम्मीद रखदा था ।
\v 9 सैह तिसते मतिआं गल्लां पूछदा रैह्आ, अपर तिन्हीं तिसियो कुच्छ भी जबाब नी दित्ता ।
\v 10 प्रधान याजक कने शास्त्री खड़ौई करी पूरा जोर लगाई नैं तिस पर दोष लग्गा दे थे ।
\v 11 ताह्लू हेरोदेसें अपणे सपाईयां सौगी तिसदी बेइजती करी नैं मजाक डुआया कने भड़कीले कपड़े पैहनाई करी तिसियो पिलातुसे अल्ल घल्ली दित्ता ।
\v 12 तिस दिन पिलातुस कने हेरोदेस साथी होई गै; तिसते पैंहले सैह इक्की दूये दे बैरी थे ।
\s पिलातुसे दिया बजाह ते यीशु मसीह जो मौती दी सज्जा
\r ( मत्ती 27 : 15-26; मरकुस 15 : 6-15; यूहन्ना 18 : 39 --- 19:16 )
\p
\v 13 पिलातुसें प्रधान याजकां कने अधिकारियां कने लोकां सदी नैं तिन्हां नैं ग्लाया,
\v 14 “तुहां इस माणुये जो लोकां दे भकाणे आळा दस्सी नैं मिन्जो अल्ल लैई आयेयो हन, कने दिखा, मैं तुहां सामणे तिसदी जाचं कित्ती, अपर जिन्हां गल्लां दा तुहां तिस पर दोष लगादे हन तिन्हां गल्लां दे बारे च मैं तिस च कुछ भी दोष नी पाया ऐ;
\v 15 ना हेरोदेसें, क्जोकि तिन्हीं तिसियो अहां अल्ल वापस घल्ली दित्ता ऐ : कने दिखा, इसते ऐदेया कुच्छ नी होया कि सैह मौता दी सज्जा जोग्गा ठेहराया जां ।
\v 16 इस तांई मैं तिसियो मारी करी छड्डी दिंदा ऐ ।”
\v 17 [पिलातुस तौआरे दे बग्त तिन्हां तांई इक्क कैदिये जो छडणे पर मजबूर था । ]
\v 18 ताह्लू सारे मिली नैं ग्लाणां लग्गे, “इसदा कम्म तमाम कर, कने अहां तांई बरअब्बा जो छड्डी दै ।”
\v 19 सैह कुसी हंगामे दिया बजाह ते जेह्ड़ा सैहरे च होआ दा था, कने हत्या दिया बजाह ते जेला च पाया गैआ था ।
\v 20 अपर पिलातुसें यीशुये जो छड़णे दी इच्छा ते लोकां जो भिरी ते समझाया,
\v 21 अपर तिन्हां जोरे नैं ग्लाया, “इसियो सूलिया पर टूंगा, सूलिया पर !”
\v 22 तिन्हीं त्री बरी तिन्हां नैं ग्लाया, “क्जो, तिन्हीं कुण दैई बुराई कित्तियो ऐ? मैं तिस च मौती दी सज्जा जोग्गी कोई गल्ल नी पाई । इस तांई मैं तिसियो मार दुआई नैं छड्डी दित्ता ऐ ।”
\v 23 अपर सैह जोरें जोरें नैं डडी करी पचांह् पैई गै कि सैह सूलिया पर टूंगया जां, कने तिन्हां दा रौळा इतणा बधी गैआ ।
\v 24 कने तां पिलातुसें हुक्म दित्ता कि तिन्हां दी विणतिया मताबक कित्ता जां ।
\v 25 तिन्हीं तिस माणुये जो हंगामे कने हत्या दिया बजाह ते जेला च पाया था, कने जिसियो सैह मंगदे थे, छड्डी दित्ता; कने यीशु जो तिन्हां दी इच्छा मताबक हुआले करी दित्ता ।
\s यीशु मसीह दा सूलिया पर टंगाया जाणां
\r ( मत्ती 27 : 32-44; मरकुस 15 : 21-32; यूहन्ना 19 : 17-27 )
\p
\v 26 जाह्लू सैह तिसियो लैई नैं जा दे थे, तां तिन्हां शमौन नांये दे इक्की कुरेनी जो जेह्ड़ा ग्रांए ते ओआ दा था, पकड़ी नैं तिस पर सूली चकाई दित्ती कि तिसियो यीशुये पचांह् पचांह् लैई चले ।
\v 27 लोकां दी बडी भीड़ तिसदे पचांह् चली पैई कने तिसा च भीड़ा च मतिआं जणांसा भी थियां जेह्ड़ियां यीशु तांई छातिया पीटा दियां कने रौआ दियां थियां ।
\v 28 यीशुयें तिन्हां दे पास्सें दिखी नैं ग्लाया, “हे यरूशलेम दी कुड़ियो, मिन्जो तांई मत रौआ; अपर अपणे कने अपणे जागतां तांई रौआ ।
\v 29 क्जोकि दिखा, सैह दिन ओआ दे हन, जिन्हां च माणु ग्लांगे, ' धन हन सैह जेह्ड़ियां बाँझ हन कने सैह गर्भ जेह्ड़ा नी जम्मेयो कने सैह चीचू जिन्हा नैं दूद नी पियाया ।'
\v 30 तिस बग्त,
\q 'सैह प्हाड़ां नैं ग्लाणां लग्गे कि अहां पर पोआ कने 'टिलेयां नैं अहां जो ढकी लैआ ।'
\p
\v 31 क्जोकि जाह्लू सैह सैले रुखां सौगी इआं करदे हन, तां सुकेयां रूखां सौगी क्या कुच्छ नी कित्ता जांगा?”
\p
\v 32 सैह होर दूँ माणुआं जो भी जेह्ड़े बुरे कम्म थे तिस सौगी सूलिया पर टूंगणे तांई लैई गै ।
\p
\v 33 जाह्लू सैह तिसा जगाह च जिसा जो खोपड़ी दी जगाह ग्लांदे हन पुज्जे, तां तिन्हां तित्थु तिसियो कने तिन्हां बुरे कम्म करणे आळेयां जो भी, इक्की जो सज्जें पास्सें कने दूये जो खब्बे पास्सें सूलिया पर टूंगे ।
\v 34 ताह्लू यीशुयें ग्लाया, “हे पिता, इन्हां जो माफ कर, क्जोकि एह नी जाणदे कि क्या करा दे हन ।” कने तिन्हां चिट्ठियां पाई नैं तिसदे कपड़े बंडी दित्ते ।
\p
\v 35 माणु खड़ौई करी दिखा दे थे, कने अधिकारी भी मजाक डुआई करी ग्लांदे थे : “तिन्हीं दूयेयां जो बचाया, जे एह परमात्में दा मसीह ऐ, कने तिसदा चुणेया ऐ, तां अपणे आप्पे जो बचाई लै ।”
\v 36 सपाई भी आई नैं सिरका दैई नैं तिसदा मजाक डुआई नैं ग्लांदे थे,
\v 37 “जे तू यहूदियां दा राजा ऐ, तां अपणे आप्पे जो बचा ।”
\v 38 कने तिसदिया सूलिया पर इक्क दोष -चिट्ठी भी लगियो थी : “एह यहूदियां दा राजा ऐ ।”
\s मने बदलणेआळा कुकर्मी
\p
\v 39 जेह्ड़े बुरे कम्म करणे आळे थे तिन्हां च इक्की तिसदी निंदा करी नैं ग्लाया, “क्या तू परमात्में ते भी नी डरदा ? तू भी तां सैई सज्जा पा दा ऐ,
\v 40 इसा गल्ला पर दूयें तिसियो झिड़की नैं ग्लाया, “क्या तू परमात्में ते भी नी डरदा ? तू भी तां सैई सज्जा पा दा ऐ,
\v 41 अहां तां कानूने मताबक सजा पा दे हन, अपर इन्हीं तां कोई बुरा कम्म नी कित्या ।”
\v 42 ताह्लू तिन्हीं ग्लाया, “हे यीशु, जाह्लू तिकर तू अपणे राज्जे च ओंगा, तां मिन्जो याद रखेयां ।”
\v 43 तिन्हीं तिस नैं ग्लाया, “मैं तुहां नैं सच ग्लांदा ऐ कि अज्जे ते ई तू मिन्जो सौगी सुअर्ग माणु च हुंगा ।”
\s यीशु मसीह दा प्राण त्यागणां
\r ( मत्ती 27 : 45-56; मरकुस 15 : 33-41; यूहन्ना 19 : 28-30 )
\p
\v 44 लगभग बारा बजे ते तीन बजे तिकर सारे देशे च नैहरा होई गैआ,
\v 45 कने सूरजे दा परगड़ा चली गैई, कने मंदरे दा पड़दा बिचा ते फटी गैआ,
\v 46 कने यीशुये बड़े जोरे नैं डडी नैं ग्लाया, “हे पिता, मैं अपणी आत्मां तेरे हत्थां च दिंदा ऐ ।”कने एह ग्लाई नैं प्राण छड्डी दित्ते ।
\v 47 सूबेदारें, जेह्ड़ा कुच्छ होया था दिखी नैं परमात्में दी महिमा कित्ती, कने ग्लाया, “पक्का एह माणु धर्मी था ।”
\v 48 कने भीड़ जेह्ड़ा एह दिखणे जो किट्ठी होईयो थी, तिसा घटना जो दिखी नैं छाती पीटदी होई वापस चली गैई ।
\v 49 अपर तिसदे सारे जाण पणछैणां आळे, कने जेह्ड़ियां जणांसां गलीला ते तिस सौगी आईयां थियां, दूर खड़ौई एह सब कुच्छ दिखा दियां थियां ।
\s यीशु मसीह जो कब्रा च रखणां
\r ( मत्ती 27 : 57-61; मरकुस 15 : 42-47; यूहन्ना 19 : 38-42 )
\p
\v 50 तित्थु यूसुफ नांये दा महासभा दा इक्क सदस्य था जेह्ड़ा सज्जन कने धर्मी मर्द था ।
\v 51 कने तिन्हां दी योजना कने तिन्हां दे तिस कम्मे ते खुश नी था । सैह यहूदियां दे सैहरे अरीमतिया दा रैहणे आळा कने परमात्में दे राज्जे दा इंतजार करणे आळा था ।
\v 52 तिन्हीं पिलातुसे अल्ल जाई नैं यीशु दी लाश मंगी;
\v 53 कने तिसियो लौआई नैं मलमले दी चादरा च लपेटया, कने इक्की कब्रा च रखेया, जेह्ड़ी चट्टाना च कोरियो थी; तिसा च कोई भी कदी नी रखेया था ।
\v 54 सैह त्यारिया दा दिन था, कने सब्त दा दिन शुरू होणे आळा था ।
\v 55 तिन्हां जणांसा जेह्ड़ियां तिस सौगी गलीले ते आईयां थियां, पचांह् –पचांह् जाई नैं तिसा कब्रा जो दिख्या, कने एह भी कि तिसदी लाश किआं रखियो ऐ ।
\v 56 ताह्लू तिन्हां वापस आई नैं मुश्कां आळियां चीज्जां कने इत्तर त्यार कित्ता, कने सब्त दे दिन तिन्हां हुक्मे मताबक अराम कित्ता ।
\c 24
\s यीशु मसीह दा दुवारा ते जिंदा होणां
\r ( मत्ती 28 : 1-10; मरकुस 16 : 1-8; यूहन्ना 20 : 1-10 )
\p
\v 1 अपर हफ्ते दे पैंहले दिने बड़िया भ्यागा जो सैह तिन्हां मुश्कां आळियां चीज्जां जो जेह्ड़ियां तिन्हां त्यार कित्तियां थियां, लैई नैं कब्रा पर आईयां ।
\v 2 तिन्हां पत्थरे जो कब्रा ते खिसकेया दिख्या,
\v 3 अपर अन्दर जाई नैं प्रभु यीशु दी लाश नी दुस्सी ।
\v 4 जाह्लू सैह इसा गल्ला पर हैरान होआ दियां थियां तां दिखा, दो माणु चमकदे कपड़ेयां च तिन्हां अल्ल आई खड़ूते ।
\v 5 डरे दे मारे तिन्हां धरतिया दी पास्सें मुँ लटकाया था तां तिन्हां दूँ माणुआं तिन्हां नैं ग्लाया, “तुहां जिंदे जो मरेयां च क्जो तोपादियां हन?
\v 6 सैह ऐत्थू नी ऐ, अपर जिंदा होईया ऐ । याद करा कि तिन्हीं गलीले च रैई करी तुहां नैं ग्लाया था,
\v 7 'जरूरी ऐ कि माणुये दा पुत्तर पापियां दे हत्थ पकड़ुआया जांगा, कने सूलिया पर टूंगेया जां, कने त्री दिने जिंदा होई जांगा '।”
\v 8 ताह्लू तिसदियां गल्लां तिन्हां जो याद आईआं,
\v 9 कने कब्रा ते वापस आई नैं तिन्हां ग्यारहा चेलयां जो, कने होरना सारेयां जो, एह सारियां गल्लां ग्लाई नैं सणाईयां ।
\v 10 तिन्हां चेलयां नैं एह गल्लां ग्लाईयां सैह मरियम मगदलीनी कने योअन्ना कने याकूबे दी मां मरियम कने तिसा सौगी होर जणांसा भी थियां ।
\v 11 अपर तिन्हां दियां गल्लां तिन्हां जो काहणियां साइआं लगियां, कने तिन्हां तिन्हां जणांसा दा वसुआस नी कित्ता ।
\v 12 ताह्लू पतरस कब्रा अल्ल दौडी नैं गैआ, कने झुकी नैं सिर्फ कपड़े पैयो दिखे, कने जेह्ड़ा होया था तिसते हैरान होई नैं अपणे घरेयो चली गैआ ।
\s इम्माऊस दे रस्ते पर चेलयां सौगी
\r ( मरकुस 16 : 12,13 )
\p
\v 13 तिस दिन तिन्हां च दूँ माणुआं इम्माऊस नांये दें ग्रांए जो जा दे थे, जेह्ड़ा यरूशलेमे ते कोई सत मील दी दूर था ।
\v 14 सैह तिन्हां सारियां गल्लां पर जेह्ड़ियां होईयां थियां, अप्पु च गल्ल बात करदे जा दे थे,
\v 15 कने जाह्लू अप्पु चा गल्ल बात कने पूछ त्ताछ करा दे थे, तां यीशुयें अप्पु आई नैं तिन्हां सौगी चली पैआ ।
\v 16 अपर तिन्हां दियां अंखी ऐसियां बंद करी दित्तियां थियां कि यीशु जो पणछैणी नी सके ।
\v 17 तिन्हीं तिन्हां ते पूछया, “एह क्या गल्लां हन, जेह्ड़ियां तुहां चलदे-चलदे अप्पु चा करा दे हन?” सैह चुप खड़ूतेयो रैई गै ।
\v 18 एह सुणी नै तिन्हां नैं क्लियोपास नांये दे इक्की माणुयें ग्लाया, “क्या तू यरूशलेमे च किल्ला परदेशी ऐ, जेह्ड़ा नी जांणदा कि तिन्हां दिना च तिस च क्या क्या होया ऐ?”
\v 19 तिन्हीं तिन्हां ते पूछया, “कुण देईयां गल्लां?” तिन्हां तिस नैं ग्लाया, “यीशु नासरी दे बारे च जेह्ड़ा परमात्में कने सारेयां लोकां दे नेड़ैं कम्म कने वचना च सामर्थी भविष्यवक्ता था,
\v 20 कने प्रधान याजकां कने अहां दे अधिकारियां तिसियो पकड़ु आई दित्ता कि तिस पर मौती दा हुक्म दिता जां; कने तिसियो सूलिया पर टूंगेया ।
\v 21 अपर अहां जो उम्मीद थी कि एह ई इस्त्राएले जो छूटकारा दिंगा । तिन्हां सारियां गल्लां दे सिवाये तिसा घटना जो होयो त्रीआ दिन ऐ,
\v 22 कने अहां च केईयां जणांसा भी अहां जो हैरानिया च पाई दित्या ऐ, जेह्ड़ियां भ्यागा कब्रा पर गियां थियां;
\v 23 कने जाह्लू तिसदी लाश नी दिखी तां एह गलांदियां होईयां आईयां कि अहां स्वर्गदूतां दे दर्शन कित्ते; जिन्हां ग्लाया कि सैह जिंदा ऐ ।
\v 24 ताह्लू अहां दे साथियां च इक्क कब्रा पर गैआ, कने जिआं जणांसां ग्लाया था तिआं ई दिख्या; अपर तिसियो नी दिख्या ।”
\v 25 ताह्लू तिन्हीं तिन्हां नैं ग्लाया, “हे वेअक्लेयो, कने भविष्यवक्तां दी सारियां गल्लां पर वसुआस करणे पर कितणे मंद हन !
\v 26 क्या जरूरी नी था कि मसीह एह दुख झेली नैं अपणी महिमा च दाखल होयें?”
\v 27 ताह्लू तिन्हीं मूसा ते कने सारे भविष्यवक्ता ते शुरू करी नैं सारे पवित्रशास्त्र च अपणे बारे च लिखियां गल्लां दा मतलब तिन्हां जो समझाई दित्ता ।
\p
\v 28 इतणे च सैह तिस ग्रांए अल्ल पुज्जे जित्थू सैह जा दे थे, यीशुयें ऐदेया वर्ताव कित्ता जिआं कि तिसियो गांह जाणां होयें ।
\v 29 अपर तिन्हां एह ग्लाई नैं तिसियो रोकेया, “अहां सौगी रुकी जा, लगभग संज होईयो ऐ कने हुण दिन ज्यादा ढळी गैआ ऐ । “ताह्लू सैह तिन्हां सौगी रैहणे तांई अंदर गैआ ।
\v 30 जाह्लू सैह तिन्हां सौगी खाणां बैठा, तां तिन्हीं रोटी लैई धन्यवाद कित्ता कने रोटी तोड़ी नै तिन्हां जो दैणां लग्गा ।
\v 31 ताह्लू तिन्हां दियां अंखी खुली गियां; कने तिन्हां तिसियो पणछैणी लैआ, कने सैह तिन्हां दियां अंखी ते गायब होई गैआ ।
\v 32 तिन्हां अप्पु चा ग्लाया, “जाह्लू सैह रस्ते च अहां नैं गल्लां करा दा था कने पवित्रशास्त्र दा मतलब समझादा था, तां क्या अहां दे मने च उत्तेजना नी पैदा होई थी?”
\v 33 सैह तिस बग्त उठी नैं यरूशलेम जो वापस चली गै कने तिन्हां ग्यारां चेलयां जो कने तिन्हां साथियां जो किटठा दिख्या ।
\v 34 सैह गलांदे थे, “प्रभु सचमुच जिंदा होया ऐ, कने शमौने जो दुस्सया ऐ ।”
\v 35 ताह्लू तिन्हां रस्ते दियां गल्लां तिन्हां जो दस्सी दित्तियां कने एह भी कि तिन्हां तिसियो रोटी तोड़दे बग्त किआं पणछैणयां ।
\s यीशु मसीह दा दुस्सणां कने चेलयां जो आखरी हुक्म
\r ( मत्ती 28 : 16-20; मरकुस 16 : 14-18; यूहन्ना 20 : 19-23; चेलयां दे कम्म 1 : 6-8 )
\p
\v 36 सैह एह गल्लां ग्ला दे ई थे कि सैह आप्पु ईं तिन्हां दे बिच आई खड़ौता, कने तिन्हां नैं ग्लाया, “तुहां जो शांति मिलें ।”
\v 37 अपर सैह घबराई गै, कने डरी गै, कने समझे कि अहां कुसी भूते जो दिखा दे हन ।
\v 38 तिन्हीं तिन्हां नैं ग्लाया, “ क्जो घबराद हन? कने तुहां दे मने च क्जो शक होया दा ऐ ?
\v 39 मेरे हत्थां कने पैरां जो दिखा कि मैं सैह ई ऐ । मिन्जो छूई नैं दिखा, क्जोकि आत्मां जो हड्डी मास नी ऐ दा जिआं मिन्जो च दिखदे हन ।”
\p
\v 40 एह ग्लाई नैं तिन्हीं तिन्हां जो अपणे हत्थ पैर दस्से ।
\v 41 जाह्लू खुशिया दे मारे तिन्हां जो वसुआस नी होया, कने सैह हैरान होंदे थे, तां तिन्हीं तिन्हां ते पूछ्या, “क्या तुहां अल्ल ऐत्थू कुच्छ खाणेयों ऐ?”
\v 42 तिन्हां तिसियो भुनियां मच्छिया दा टुकड़ा दित्ता ।
\v 43 तिन्हीं लैई नै तिन्हां दे सामणे खादा ।
\v 44 भिरी तिन्हीं तिन्हां नैं ग्लाया, “एह मेरी सैह गल्ल ऐ, जेह्ड़ी मैं तुहां सौगी रैई करी तुहां नैं ग्लाईयो थी कि जरूरी ऐ कि जितणियां गल्लां मूसा दी व्यवस्था कने भविष्यवक्तां कने भजनां दिया कताबा च मेरे बारे च लिखियां हन, सारियां पूरियां होन ।”
\v 45 ताह्लू तिन्हीं पवित्रशास्त्र समझणे तांई तिन्हां दा दिमाग खोली दिता,
\p
\v 46 कने तिन्हां नैं ग्लाया, “इआं लिख्या ऐ कि मसीह दुख झेलगा,कने त्रीये दिने मरेयां ते जिंदा हुंगा,
\v 47 कने यरूशलेमे ते लैई नै सारियां जातिआं च मन बदलणे दा कने पापा दी माफी दा प्रचार, तिस दे नांये ते कित्ता जांगा ।
\v 48 तुहां इन्हां सारियां गल्लां दे गवाह हन ।
\v 49 कने दिखा, जिसदी प्रतिज्ञा मेरे पिते कित्ती ऐ, मैं तिसजो तुहां पर लौआंगा कने जाह्लू तिकर सुअर्गे ते सामर्थ नी पान, ताह्लू तिकर तुहां तिस सैहरे च रुकी रैह्आ ।”
\s यीशु मसीह दा सुअर्गे पर चुकया जाणां
\r ( मरकुस 16 : 19,20; चेलयां दे कम्म 1 : 9-11 )
\p
\v 50 ताह्लू सैह तिन्हां जो बैतनिय्याह ते बाहर लैई गैआ, कने अपणां हत्थ चुकी नैं आशीष दित्ती;
\v 51 कने तिन्हां जो आशीष दैई करी सैह तिन्हां ते लग्ग होई गैआ कने सुअर्गे पर चुकी लैआ गैआ ।
\v 52 ताह्लू सैह तिस जो दण्डवत करी नैं बड़े खुश होई नैं यरूशलेम जो वापस हटी आये ।
\v 53 कने सैह लगातार मंदरे आई नैं परमात्में दी स्तुति कर दे थे ।
